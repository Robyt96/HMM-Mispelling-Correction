Le mie prigioni
di Silvio Pellico
9
CAPO I
Il venerdì 13 ottobre 1820 fui arrestato a Milano, e condotto
a Santa Margherita. Erano le tre pomeridiane. Mi
si fece un lungo interrogatorio per tutto quel giorno e
per altri ancora. Ma di ciò non dirò nulla. Simile ad un
amante maltrattato dalla sua bella, e dignitosamente risoluto
di tenerle broncio, lascio la politica ov'ella sta, e
parlo d'altro.
Alle nove della sera di quel povero venerdì, l'attuario mi
consegnò al custode, e questi, condottomi nella stanza a
me destinata, si fece da me rimettere con gentile invito,
per restituirmeli a tempo debito, orologio, denaro, e
ogni altra cosa ch'io avessi in tasca, e m'augurò rispettosamente
la buona notte.
“Fermatevi, caro voi;” gli dissi “oggi non ho pranzato;
fatemi portare qualche cosa.”
“Subito, la locanda è qui vicina; e sentirà, signore, che
buon vino!”
“Vino, non ne bevo.”
A questa risposta, il signor Angiolino mi guardò spaventato,
e sperando ch'io scherzassi. I custodi di carceri che
tengono bettola, inorridiscono d'un prigioniero astemio.
“Non ne bevo, davvero.”
“M'incresce per lei; patirà al doppio la solitudine...”
10
E vedendo ch'io non mutava proposito, uscì; ed in meno
di mezz'ora ebbi il pranzo. Mangiai pochi bocconi, tracannai
un bicchier d'acqua, e fui lasciato solo.
La stanza era a pian terreno, e metteva sul cortile. Carceri
di qua, carceri di là, carceri di sopra, carceri dirimpetto.
Mi appoggiai alla finestra, e stetti qualche tempo
ad ascoltare l'andare e venire de' carcerieri, ed il frenetico
canto di parecchi de' rinchiusi.
Pensava: "Un secolo fa, questo era un monastero: avrebbero
mai le sante e penitenti vergini che lo abitavano,
immaginato che le loro celle sonerebbero oggi, non più
di femminei gemiti e d'inni divoti, ma di bestemmie e di
canzoni invereconde, e che conterrebbero uomini d'ogni
fatta, e per lo più destinati agli ergastoli o alle forche? E
fra un secolo, chi respirerà in queste celle? Oh fugacità
del tempo! oh mobilità perpetua delle cose! Può chi vi
considera affliggersi, se fortune cessò di sorridergli, se
vien sepolto in prigione, se gli si minaccia il patibolo?
Ieri, io era uno de' più felici mortali del mondo: oggi
non ho più alcuna delle dolcezze che confortavano la
mia vita; non più libertà, non più consorzio d'amici, non
più speranze! No; il lusingarsi sarebbe follia. Di qui non
uscirò se non per essere gettato ne' più orribili covili, o
consegnato al carnefice! Ebbene, il giorno dopo la mia
morte, sarà come s'io fossi spirato in un palazzo, e portato
alla sepoltura co' più grandi onori".
Così il riflettere alla fugacità del tempo m'invigoriva
11
l'animo. Ma mi ricorsero alla mente il padre, la madre,
due fratelli, due sorelle, un'altra famiglia ch'io amava
quasi fosse la mia; ed i ragionamenti filosofici nulla più
valsero. M'intenerii, e piansi come un fanciullo.
12
CAPO II
Tre mesi prima, io era andato a Torino, ed avea riveduto,
dopo parecchi anni di separazione, i miei cari genitori,
uno de' fratelli e le due sorelle. Tutta la nostra famiglia
si era sempre tanto amata! Niun figliuolo era stato
più di me colmato di benefizi dal padre e dalla madre!
Oh come al rivedere i venerati vecchi io m'era commosso,
trovandoli notabilmente più aggravati dall'età che
non m'immaginava! Quanto avrei allora voluto non abbandonarli
più, consacrarmi a sollevare colle mie cure la
loro vecchiaia! Quanto mi dolse, ne' brevi giorni ch'io
stetti a Torino, di aver parecchi doveri che mi portavano
fuori del tetto paterno, e di dare così poca parte del mio
tempo agli amati congiunti! La povera madre diceva con
melanconica amarezza: “Ah, il nostro Silvio non è venuto
a Torino per veder noi!”. Il mattino che ripartii per
Milano, la separazione fu dolorosissima. Il padre entrò
in carrozza con me, e m'accompagnò per un miglio; tornò
indietro soletto. Io mi voltava a guardarlo, e piangeva,
e baciava un anello che la madre m'avea dato, e mai
non mi sentii così angosciato di allontanarmi da' parenti.
Non credulo a' presentimenti, io stupiva di non poter
vincere il mio dolore, ed era forzato a dire con ispavento:
"D'onde questa mia straordinaria inquietudine?". Pareami
pur di prevedere qualche grande sventura.
Ora, nel carcere, mi risovvenivano quello spavento,
quell'angoscia; mi risovvenivano tutte le parole udite,
13
tre mesi innanzi, da' genitori. Quel lamento della madre:
“Ah, il nostro Silvio non è venuto a Torino per veder
noi!” mi ripiombava sul cuore. Io mi rimproverava di
non essermi mostrato loro mille volte più tenero. "Li
amo cotanto, e ciò dissi loro così debolmente! Non dovea
mai più vederli, e mi saziai così poco de' loro cari
volti! e fui così avaro delle testimonianze dell'amor
mio!" Questi pensieri mi straziavano l'anima.
Chiusi la finestra, passeggiai un'ora, credendo di non
aver requie tutta la notte. Mi posi a letto, e la stanchezza
m'addormentò.
14
CAPO III
Lo svegliarsi la prima notte in carcere è cosa orrenda!
"Possibile!" dissi ricordandomi dove io fossi "possibile!
Io qui? E non è ora un sogno il mio? Ieri dunque m'arrestarono?
Ieri mi fecero quel lungo interrogatorio, che
domani, e chi sa fin quando dovrà continuarsi? Ieri sera,
avanti di addormentarmi, io piansi tanto, pensando a'
miei genitori?"
Il riposo, il perfetto silenzio, il breve sonno che avea ristorato
le mie forze mentali, sembravano avere centuplicato
in me la possa del dolore. In quell'assenza totale di
distrazioni, l'affanno di tutti i miei cari, ed in particolare
del padre e della madre allorché udrebbero il mio arresto,
mi si pingea nella fantasia con una forza incredibile.
"In quest'istante" diceva io "dormono ancora tranquilli,
o vegliano pensando forse con dolcezza a me, non punto
presaghi del luogo ov'io sono! Oh felici, se Dio li togliesse
dal mondo, avanti che giunga a Torino la notizia
della mia sventura! Chi darà loro la forza di sostenere
questo colpo?"
Una voce interna parea rispondermi: "Colui che tutti gli
afflitti invocano ed amano e sentono in se stessi! Colui
che dava la forza ad una Madre di seguire il Figlio al
Golgota, e di stare sotto la sua croce! l'amico degl'infelici,
l'amico dei mortali!".
Quello fu il primo momento, che la religione trionfò del
15
mio cuore, ed all'amor filiale debbo questo benefizio.
Per l'addietro, senza essere avverso alla religione, io
poco e male la seguiva. Le volgari obbiezioni, con cui
suole essere combattuta, non mi parevano un gran che, e
tuttavia mille sofistici dubbi infievolivano la mia fede.
Già da lungo tempo questi dubbi non cadevano più
sull'esistenza di Dio, e m'andava ridicendo che se Dio
esiste, una conseguenza necessaria della sua giustizia è
un'altra vita per l'uomo, che patì in un mondo così ingiusto:
quindi la somma ragionevolezza di aspirare ai beni
di quella seconda vita; quindi un culto di amore di Dio e
del prossimo, un perpetuo aspirare a nobilitarsi con generosi
sacrifizi. Già da lungo tempo m'andava ridicendo
tutto ciò, e soggiungeva: "E che altro è il Cristianesimo
se non questo perpetuo aspirare a nobilitarsi?". E mi meravigliava
come sì pura, sì filosofica, sì inattaccabile
manifestandosi l'essenza del Cristianesimo, fosse venuta
un'epoca in cui la filosofia osasse dire: "Farò io d'or innanzi
le sue veci". Ed in qual modo farai tu le sue veci?
Insegnando il vizio? No certo. Insegnando la virtù? Ebbene
sarà amore di Dio e del prossimo; sarà ciò che appunto
il Cristianesimo insegna.
Ad onta ch'io così da parecchi anni sentissi, sfuggiva di
conchiudere: "Sii dunque conseguente! sii cristiano! non
ti scandalezzar più degli abusi! non malignar più su
qualche punto difficile della dottrina della Chiesa, giacché
il punto principale è questo, ed è lucidissimo: ama
Dio e il prossimo".
16
In prigione deliberai finalmente di stringere tale conclusione,
e la strinsi. Esitai alquanto, pensando che se taluno
veniva a sapermi più religioso di prima, si crederebbe
in dovere di reputarmi bacchettone, ed avvilito dalla
disgrazia. Ma sentendo ch'io non era né bacchettone né
avvilito, mi compiacqui di non punto curare i possibili
biasimi non meritati, e fermai d'essere e di dichiararmi
d'or in avanti cristiano.
17
CAPO IV
Rimasi stabile in questa risoluzione più tardi, ma cominciai
a ruminarla e quasi volerla in quella prima notte di
cattura. Verso il mattino le mie smanie erano calmate,
ed io ne stupiva. Ripensava a' genitori ed agli altri amati,
e non disperava più della loro forza d'animo, e la memoria
de' virtuosi sentimenti, ch'io aveva altre volte conosciuti
in essi, mi consolava.
Perché dianzi cotanta perturbazione in me, immaginando
la loro, ed or cotanta fiducia nell'altezza del loro coraggio?
Era questo felice cangiamento un prodigio? era
un naturale effetto della mia ravvivata credenza in Dio?
– E che importa chiamar prodigi, o no, i reali sublimi
benefizi della religione?
A mezzanotte, due secondini (così chiamansi i carcerieri
dipendenti dal custode) erano venuti a visitarmi, e
m'aveano trovato di pessimo umore. All'alba tornarono,
e mi trovarono sereno e cordialmente scherzoso.
“Stanotte, signore, ella aveva una faccia da basilisco”
disse il Tirola “ora è tutt'altro, e ne godo, segno che non
è... perdoni l'espressione... un birbante: perché i birbanti
(io sono vecchio del mestiere, e le mie osservazioni hanno
qualche peso), i birbanti sono più arrabbiati il secondo
giorno del loro arresto, che il primo. Prende tabacco?”
“Non ne soglio prendere, ma non vo' ricusare le vostre
18
grazie. Quanto alla vostra osservazione, scusatemi, non
è da quel sapiente che sembrate. Se stamane non ho più
faccia da basilisco, non potrebb'egli essere che il mutamento
fosse prova d'insensatezza, di facilità ad illudermi,
a sognar prossima la mia libertà?”
“Ne dubiterei, signore, s'ella fosse in prigione per altri
motivi; ma per queste cose di stato, al giorno d'oggi, non
è possibile di credere che finiscano così su due piedi. Ed
ella non è siffattamente gonzo da immaginarselo. Perdoni
sa: vuole un'altra presa?”
“Date qua. Ma come si può avere una faccia così allegra,
come avete, vivendo sempre fra disgraziati?”
“Crederà che sia per indifferenza sui dolori altrui: non lo
so nemmeno positivamente io, a dir vero; ma l'assicuro
che spesse volte il veder piangere mi fa male. E talora
fingo d'essere allegro affinché i poveri prigionieri sorridano
anch'essi.”
“Mi viene, buon uomo, un pensiero che non ho mai avuto:
che si possa fare il carceriere ed essere d'ottima pasta.”
“Il mestiere non fa niente, signore. Al di là di quel voltone
ch'ella vede, oltre il cortile, v'è un altro cortile ed
altre carceri, tutte per donne. Sono... non occorre dirlo...
donne di mala vita. Ebbene, signore, ve n'è che sono angeli,
quanto al cuore. E s'ella fosse secondino...”
“Io?” e scoppiai dal ridere.
19
Tirola restò sconcertato dal mio riso, e non proseguì.
Forse intendea, che s'io fossi stato secondino mi sarebbe
riuscito malagevole non affezionarmi ad alcuna di quelle
disgraziate.
Mi chiese ciò ch'io volessi per colezione. Uscì, e qualche
minuto dopo mi portò il caffè.
Io lo guardava in faccia fissamente, con un sorriso malizioso
che voleva dire: "Porteresti tu un mio viglietto ad
altro infelice, al mio amico Pietro?". Ed egli mi rispose
con un altro sorriso che voleva dire: "No, signore; e se
vi dirigete ad alcuno de' miei compagni, il quale vi dica
di si, badate che vi tradirà".
Non sono veramente certo ch'egli mi capisse, né ch'io
capissi lui. So bensì ch'io fui dieci volte sul punto di dimandargli
un pezzo di carta ed una matita, e non ardii,
perché v'era alcun che negli occhi suoi, che sembrava
avvertirmi di non fidarmi di alcuno, e meno d'altri che
di lui.
20
CAPO V
Se Tirola, colla sua espressione di bontà, non avesse anche
avuto quegli sguardi così furbi, se fosse stata una fisionomia
più nobile, io avrei ceduto alla tentazione di
farlo mio ambasciatore, e forse un mio viglietto giunto a
tempo all'amico gli avrebbe data la forza di riparare
qualche sbaglio, – e forse ciò salvava, non lui, poveretto,
che già troppo era scoperto, ma parecchi altri e me!
Pazienza! doveva andar così.
Fui chiamato alla continuazione dell'interrogatorio, e ciò
durò tutto quel giorno, e parecchi altri, con nessun altro
intervallo che quello de' pranzi.
Finché il processo non si chiuse, i giorni volavano rapidi
per me, cotanto era l'esercizio della mente in quell'interminabile
rispondere a sì varie dimande, e nel raccogliermi,
alle ore di pranzo ed a sera, per riflettere a tutto ciò
che mi s'era chiesto e ch'io aveva risposto, ed a tutto ciò
su cui probabilmente sarei ancora interrogato.
Alla fine della prima settimana m'accadde un gran dispiacere.
Il mio povero Piero, bramoso, quanto lo era io,
che potessimo metterci in comunicazione, mi mandò un
viglietto, e si servì non d'alcuno de' secondini, ma d'un
disgraziato prigioniero che veniva con essi a fare qualche
servigio nelle nostre stanze. Era questi un uomo dai
sessanta ai settant'anni, condannato a non so quanti mesi
di detenzione.
21
Con una spilla ch'io aveva, mi forai un dito, e feci col
sangue poche linee di risposta, che rimisi al messaggero.
Egli ebbe la mala ventura d'essere spiato, frugato, colto
col viglietto addosso, e, se non erro, bastonato. Intesi
alte urla che mi parvero del misero vecchio, e nol rividi
mai più.
Chiamato a processo, fremetti al vedermi presentata la
mia cartolina vergata col sangue (la quale, grazie al cielo,
non parlava di cose nocive, ed avea l'aria d'un semplice
saluto). Mi si chiese con che mi fossi tratto sangue,
mi si tolse la spilla, e si rise dei burlati. Ah, io non risi!
Io non poteva levarmi dagli occhi il vecchio messaggero.
Avrei volentieri sofferto qualunque castigo, purché
gli perdonassero. E quando mi giunsero quelle urla, che
dubitai essere di lui, il cuore mi s'empì di lagrime.
Invano chiesi parecchie volte di esso al custode e a' secondini.
Crollavano il capo, e dicevano: “L'ha pagata
cara colui... non ne farà più di simili... gode un po' più di
riposo”. Né volea no spiegarsi di più.
Accennavano essi a prigionia ristretta in cui veniva tenuto
quell'infelice, o parlavano così perch'egli fosse
morto sotto le bastonate od in conseguenza di quelle?
Un giorno mi parve di vederlo, al di là del cortile, sotto
il portico, con un fascio di legna sulle spalle. Il cuore mi
palpitò come s'io rivedessi un fratello.
22
CAPO VI
Quando non fui più martirato dagl'interrogatorii, e non
ebbi più nulla che occupasse le mie giornate, allora sentii
amaramente il peso della solitudine.
Ben mi si permise ch'io avessi una Bibbia ed il Dante;
ben fu messa a mia disposizione dal custode la sua biblioteca,
consistente in alcuni romanzi di Scuderi, del
Piazzi, e peggio; ma il mio spirito era troppo agitato, da
potersi applicare a qualsiasi lettura. Imparava ogni giorno
un canto di Dante a memoria, e questo esercizio era
tuttavia sì macchinale, ch'io lo faceva pensando meno a
que' versi che a' casi miei. Lo stesso mi avveniva leggendo
altre cose, eccettuato alcune volte qualche passo
della Bibbia. Questo divino libro ch'io aveva sempre
amato molto, anche quando pareami d'essere incredulo,
veniva ora da me studiato con più rispetto che mai. Se
non che, ad onta del buon volere, spessissimo io lo leggea
colla mente ad altro, e non capiva. A poco a poco
divenni capace di meditarvi più fortemente, e di sempre
meglio gustarlo.
Siffatta lettura non mi diede mai la minima disposizione
alla bacchettoneria, cioè a quella divozione malintesa
che rende pusillanime o fanatico. Bensì m'insegnava ad
amar Dio e gli uomini, a bramare sempre più il regno
della giustizia, ad abborrire l'iniquità, perdonando
agl'iniqui. Il Cristianesimo, invece di disfare in me ciò
che la filosofia potea avervi fatto di buono, lo conferma-
23
va, lo avvalorava di ragioni più alte, più potenti.
Un giorno avendo letto che bisogna pregare incessantemente,
e che il vero pregare non è borbottare molte parole
alla guisa de' pagani, ma adorar Dio con semplicità,
sì in parole, sì in azioni, e fare che le une e le altre sieno
l'adempimento del suo santo volere, mi proposi di cominciare
davvero quest'incessante preghiera: cioè di non
permettermi più neppure un pensiero che non fosse animato
dal desiderio di conformarmi ai decreti di Dio.
Le formole di preghiera da me recitate in adorazione furono
sempre poche, non già per disprezzo (ché anzi le
credo salutarissime, a chi più, a chi meno, per fermare
l'attenzione nel culto), ma perché io mi sento così fatto,
da non essere capace di recitarne molte senza vagare in
distrazioni e porre l'idea del culto in obblio.
L'intento di stare di continuo alla presenza di Dio, invece
di essere un faticoso sforzo della mente, ed un soggetto
di tremore, era per me soavissima cosa. Non dimenticando
che Dio è sempre vicino a noi, ch'egli è in
noi, o piuttosto che noi siamo in esso, la solitudine perdeva
ogni giorno più il suo orrore per me: "Non sono io
in ottima compagnia?" mi andava dicendo. E mi rasserenava,
e canterellava, e zufolava con piacere e con tenerezza.
"Ebbene," pensai "non avrebbe potuto venirmi una febbre
e portarmi in sepoltura? Tutti i miei cari, che si sarebbero
abbandonati al pianto, perdendomi, avrebbero
24
pure acquistato a poco a poco la forza di rassegnarsi alla
mia mancanza. Invece d'una tomba, mi divorò una prigione:
degg'io credere che Dio non li munisca d'egual
forza?"
Il mio cuore alzava i più fervidi voti per loro, talvolta
con qualche lagrima; ma le lagrime stesse erano miste di
dolcezza. Io aveva piena fede che Dio sosterrebbe loro e
me. Non mi sono ingannato.
25
CAPO VII
Il vivere libero è assai più bello del vivere in carcere;
chi ne dubita? Eppure anche nelle miserie d'un carcere,
quando ivi si pensa che Dio è presente, che le gioie del
mondo sono fugaci, che il vero bene sta nella coscienza
e non negli oggetti esteriori, puossi con piacere sentire
la vita. Io in meno d'un mese avea pigliato, non dirò perfettamente,
ma in comportevole guisa, il mio partito.
Vidi che non volendo commettere l'indegna azione di
comprare l'impunità col procacciare la rovina altrui, la
mia sorte non poteva essere se non il patibolo od una
lunga prigionia. Era necessità adattarvisi. "Respirerò
finché mi lasciano fiato" dissi "e quando me lo torranno,
farò come tutti i malati allorché son giunti all'ultimo
momento. Morrò."
Mi studiava di non lagnarmi di nulla, e di dare all'anima
mia tutti i godimenti possibili. Il più consueto godimento
si era di andarmi rinnovando l'enumerazione dei beni
che avevano abbelliti i miei giorni: un ottimo padre,
un'ottima madre, fratelli e sorelle eccellenti, i tali e tali
amici, una buona educazione, l'amore delle lettere, ecc.
Chi più di me era stato dotato di felicità? Perché non
ringraziarne Iddio, sebbene ora mi fosse temperata dalla
sventura? Talora facendo quell'enumerazione m'inteneriva
e piangeva un istante; ma il coraggio e la letizia tornavano.
Fin da' primi giorni io aveva acquistato un amico. Non
26
era il custode, non alcuno de' secondini, non alcuno de'
signori processanti. Parlo per altro d'una creatura umana.
Chi era? – Un fanciullo, sordo e muto, di cinque o
sei anni. Il padre e la madre erano ladroni, e la legge li
aveva colpiti. Il misero orfanello veniva mantenuto dalla
Polizia con parecchi altri fanciulli della stessa condizione.
Abitavano tutti in una stanza in faccia alla mia, ed a
certe ore aprivasi loro la porta affinché uscissero a prender
aria nel cortile.
Il sordo e muto veniva sotto la mia finestra, e mi sorrideva,
e gesticolava. Io gli gettava un bel pezzo di pane:
ei lo prendeva facendo un salto di gioia, correva a' suoi
compagni, ne dava a tutti, e poi veniva a mangiare la
sua porzioncella presso la mia finestra, esprimendo la
sua gratitudine col sorriso de' suoi begli occhi.
Gli altri fanciulli mi guardavano da lontano, ma non ardìano
avvicinarsi: il sordo-muto aveva una gran simpatia
per me, né già per sola cagione d'interesse. Alcune
volte ei non sapea che fare del pane ch'io gli gettava, e
facea segni ch'egli e i suoi compagni aveano mangiato
bene, e non potevano prendere maggior cibo. S'ei vedea
venire un secondino nella mia stanza, ei gli dava il pane
perché me lo restituisse. Benché nulla aspettasse allora
da me, ei continuava a ruzzare innanzi alla finestra, con
una grazia amabilissima, godendo ch'io lo vedessi. Una
volta un secondino permise al fanciullo d'entrare nella
mia prigione: questi, appena entrato, corse ad abbracciarmi
le gambe mettendo un grido di gioia. Lo presi fra
27
le braccia, ed è indicibile il trasporto con cui mi colmava
di carezze. Quanto amore in quella cara animetta!
Come avrei voluto poterlo far educare e salvarlo
dall'abbiezione in che si trovava!
Non ho mai saputo il suo nome. Egli stesso non sapeva
di averne uno. Era sempre lieto, e non lo vidi mai piangere
se non una volta che fu battuto, non so perché, dal
carceriere. Cosa strana! Vivere in luoghi simili sembra il
colmo dell'infortunio, eppure quel fanciullo avea certamente
tanta felicità quanta possa averne a quell'età il figlio
d'un principe. Io facea questa riflessione, ed imparava
che puossi rendere l'umore indipendente dal luogo.
Governiamo l'immaginativa, e staremo bene quasi dappertutto.
Un giorno è presto passato, e quando la sera
uno si mette a letto senza fame e senza acuti dolori, che
importa se quel letto è piuttosto fra mura che si chiamino
prigione, o fra mura che si chiamino casa o palazzo?
Ottimo ragionamento! Ma come si fa a governare
l'immaginativa? Io mi vi provava, e ben pareami talvolta
di riuscirvi a meraviglia: ma altre volte la tirannia trionfava,
ed io indispettito stupiva della mia debolezza.
28
CAPO VIII
"Nella mia sventura sono pur fortunato," diceva io "che
m'abbiano data una prigione a pian terreno, su questo
cortile, ove a quattro passi da me viene quel caro fanciullo,
con cui converso alla muta sì dolcemente! Mirabile
intelligenza umana! Quante cose ci diciamo egli ed
io colle infinite espressioni degli sguardi e della fisionomia!
Come compone i suoi moti con grazia, quando gli
sorrido! Come li corregge quando vede che mi spiacciono!
Come capisce che lo amo, quando accarezza o regala
alcuno de' suoi compagni! Nessuno al mondo se lo
immagina, eppure io, stando alla finestra, posso essere
una specie d'educatore per quella povera creaturina. A
forza di ripetere il mutuo esercizio de' segni, perfezioneremo
la comunicazione delle nostre idee. Più sentirà
d'istruirsi e di ingentilirsi con me, più mi s'affezionerà.
Io sarò per lui il genio della ragione e della bontà; egli
imparerà a confidarmi i suoi dolori, i suoi piaceri, le sue
brame: io a consolarlo, a nobilitarlo, a dirigerlo in tutta
la sua condotta. Chi sa che tenendosi indecisa la mia
sorte di mese in mese, non mi lascino invecchiar qui?
Chi sa che quel fanciullo non cresca sotto a' miei occhi,
e non sia adoperato a qualche servizio in questa casa?
Con tanto ingegno quanto mostra d'avere, che potrà egli
riuscire? Ahimè! niente di più che un ottimo secondino
o qualch'altra cosa di simile. Ebbene, non avrò io fatto
buon'opera, se avrò contribuito ad ispirargli il desiderio
29
di piacere alla gente onesta ed a se stesso, a dargli l'abitudine
de' sentimenti amorevoli?"
Questo soliloquio era naturalissimo. Ebbi sempre molta
inclinazione pe' fanciulli, e l'ufficio d'educatore mi parea
sublime. Io adempiva simile ufficio da qualche anno
verso Giacomo e Giulio Porro, due giovinetti di belle
speranze ch'io amava come figli miei e come tali amerò
sempre. Dio sa, quante volte in carcere io pensassi a
loro! quanto m'affliggessi di non poter compiere la loro
educazione! quanti ardenti voti formassi perché incontrassero
un nuovo maestro che mi fosse eguale
nell'amarli!
Talvolta esclamava tra me: "Che brutta parodia è questa!
Invece di Giacomo e Giulio, fanciulli ornati de' più
splendidi incanti che natura e fortuna possano dare, mi
tocca per discepolo un poveretto, sordo, muto, stracciato,
figlio d'un ladrone!... che al più diverrà secondino, il
che in termine un po' meno garbato si direbbe sbirro."
Queste riflessioni mi confondeano, mi sconfortavano.
Ma appena sentiva io lo strillo del mio mutolino, che mi
si rimescolava il sangue, come ad un padre che sente la
voce del figlio. E quello strillo e la sua vista dissipavano
in me ogni idea di bassezza a suo riguardo. "E che colpa
ha egli s'è stracciato e difettoso, e di razza di ladri?
Un'anima umana, nell'età dell'innocenza, è sempre rispettabile."
Così diceva io; e lo guardava ogni giorno
più con amore, e mi parea che crescesse in intelligenza,
30
e confermavami nel dolce divisamento d'applicarmi ad
ingentilirlo; e fantasticando su tutte le possibilità, pensava
che forse sarei un giorno uscito di carcere ed avrei
avuto mezzo di far mettere quel fanciullo nel collegio
de' sordi e muti, e di aprirgli così la via ad una fortuna
più bella che d'essere sbirro.
Mentre io m'occupava così deliziosamente del suo bene,
un giorno due secondini vengono a prendermi.
“Si cangia alloggio, signore.”
“Che intendete dire?”
“C'è comandato di trasportarla in un'altra camera.”
“Perché?”
“Qualch'altro grosso uccello è stato preso, e questa essendo
la miglior camera... capisce bene...”
“Capisco: è la prima posa de' nuovi arrivati.”
E mi trasportarono alla parte del cortile opposta, ma,
ohimè! non più a pian terreno, non più atta al conversare
col mutolino. Traversando quel cortile, vidi quel caro ragazzo
seduto a terra, attonito, mesto: capì ch'ei mi perdeva.
Dopo un istante s'alzò, mi corse incontro; i secondini
volevano cacciarlo, io lo presi fra le braccia, e, sudicetto
com'egli era, lo baciai e ribaciai con tenerezza, e
mi staccai da lui – debbo dirlo? – cogli occhi grondanti
di lagrime.
31
CAPO IX
Povero mio cuore! tu ami sì facilmente e sì caldamente,
ed oh a quante separazioni sei già stato condannato!
Questa non fu certo la men dolorosa; e la sentii tanto più
che il nuovo mio alloggio era tristissimo. Una stanzaccia,
oscura, lurida, con finestra avente non vetri alle imposte,
ma carta, con pareti contaminate da goffe pitturacce
di colore, non oso dir quale; e ne' luoghi non dipinti
erano iscrizioni. Molte portavano semplicemente
nome, cognome e patria di qualche infelice, colla data
del giorno funesto della sua cattura. Altre aggiungeano
esclamazioni contro falsi amici, contro se stesso, contro
una donna, contro il giudice, ecc. Altre erano compendi
d'autobiografia. Altre contenevano sentenze morali.
V'erano queste parole di Pascal:
“Coloro che combattono la religione imparino
almeno qual ella sia, prima di combatterla. Se
questa religione si vantasse d'avere una veduta
chiara di Dio, e di possederlo senza velo, sarebbe
un combatterla il dire che non si vede
niente nel mondo che lo mostri con tanta evidenza.
Ma poiché dice, anzi, essere gli uomini
nelle tenebre e lontani da Dio, il quale s'è nascosto
alla loro cognizione, ed essere appunto
il nome ch'egli si dà nelle Scritture, Deus absconditus...
qual vantaggio possono essi trarre,
allorché nella negligenza che professano
32
quanto alla scienza della verità, gridano che la
verità non vien loro mostrata?”
Più sotto era scritto (parole dello stesso autore):
“Non trattasi qui del lieve interesse di qualche
persona straniera; trattasi di noi medesimi e
del nostro tutto. L'immortalità dell'anima è
cosa che tanto importa, e che toccaci sì profondamente,
che bisogna aver perduto ogni
senno per essere nell'indifferenza di saper che
ne sia.”
Un altro scritto diceva:
“Benedico la prigione, poiché m'ha fatto conoscere
l'ingratitudine degli uomini, la mia
miseria, e la bontà di Dio.”
Accanto a queste umili parole erano le più violente e superbe
imprecazioni d'uno che si diceva ateo, e che si
scagliava contro Dio come se si dimenticasse di aver
detto che non v'era Dio.
Dopo una colonna di tai bestemmie, ne seguiva una di
ingiurie contro i vigliacchi, così li chiamava egli, che la
sventura del carcere fa religiosi.
Mostrai quelle scelleratezze ad uno de' secondini, e
chiesi chi l'avesse scritte.
“Ho piacere d'aver trovata quest'iscrizione:” disse “ve
33
ne son tante, ed ho sì poco tempo da cercare!”
E senz'altro, diessi con un coltello a grattare il muro per
farla sparire.
“Perché ciò?” dissi.
“Perché il povero diavolo che l'ha scritta, e fu condannato
a morte per omicidio premeditato, se ne pentì, e mi
fece pregare di questa carità.”
“Dio gli perdoni!” sclamai. “Qual omicidio era il suo?”
“Non potendo uccidere un suo nemico, si vendicò uccidendogli
il figlio, il più bel fanciullo che si desse sulla
terra.”
Inorridii. A tanto può giungere la ferocia? E siffatto mostro
teneva il linguaggio insultante d'un uomo superiore
a tutte le debolezze umane! Uccidere un innocente! un
fanciullo!
34
CAPO X
In quella mia nuova stanza, così tetra e così immonda,
privo della compagnia del caro muto, io era oppresso di
tristezza.
Stava molte ore alla finestra la quale metteva sopra una
galleria, e al di là della galleria vedeasi l'estremità del
cortile e la finestra della mia prima stanza. Chi erami
succeduto colà? Io vi vedeva un uomo che molto passeggiava
colla rapidità di chi è pieno d'agitazione. Due o
tre giorni dappoi, vidi che gli avevano dato da scrivere,
ed allora se ne stava tutto il dì al tavolino.
Finalmente lo riconobbi. Egli usciva della sua stanza accompagnato
dal custode: andava agli esami. Era Melchiorre
Gioia!
Mi si strinse il cuore. "Anche tu, valentuomo, sei qui!"
(Fu più fortunato di me. Dopo alcuni mesi di detenzione
venne rimesso in libertà.)
La vista di qualunque creatura buona mi consola,
m'affeziona, mi fa pensare. Ah! pensare ed amare sono
un gran bene. Avrei dato la mia vita per salvar Gioia di
carcere; eppure il vederlo mi sollevava.
Dopo essere stato lungo tempo a guardarlo, a congetturare
da' suoi moti se fosse tranquillo d'animo od inquieto,
a far voti per lui, io mi sentiva maggior forza, maggiore
abbondanza d'idee, maggior contento di me. Ciò
35
vuol dire che lo spettacolo d'una creatura umana, alla
quale s'abbia amore, basta a temprare la solitudine.
M'avea dapprima recato questo benefizio un povero
bambino muto, ed or me lo recava la lontana vista d'un
uomo di gran merito.
Forse qualche secondino gli disse dov'io era. Un mattino,
aprendo la sua finestra, fece sventolare il fazzoletto
in atto di saluto. Io gli risposi collo stesso segno. Oh
quale piacere mi inondò l'anima in quel momento! Mi
pareva che la distanza fosse sparita, che fossimo insieme.
Il cuore mi balzava come ad un innamorato che rivede
l'amata. Gesticolavamo senza capirci, e colla stessa
premura, come se ci capissimo: o piuttosto ci capivamo
realmente; que' gesti voleano dire tutto ciò che le nostre
anime sentivano, e l'una non ignorava ciò che l'altra sentisse.
Qual conforto sembravanmi dover essere in avvenire
quei saluti! E l'avvenire giunse, ma que' saluti non furono
più replicati! Ogni volta ch'io rivedea Gioia alla finestra,
io faceva sventolare il fazzoletto. Invano! I secondini
mi dissero che gli era stato proibito d'eccitare i miei
gesti o di rispondervi. Bensì guardavami egli spesso, ed
io guardava lui, e così ci dicevamo ancora molte cose.
36
CAPO XI
Sulla galleria ch'era sotto la finestra, al livello medesimo
della mia prigione, passavano e ripassavano da mattina
a sera altri prigionieri, accompagnati da secondini;
andavano agli esami, e ritornavano. Erano per lo più
gente bassa. Vidi nondimeno anche qualcheduno che parea
di condizione civile. Benché non potessi gran fatto
fissare gli occhi su loro, tanto era fuggevole il loro passaggio,
pure attraevano la mia attenzione; tutti qual più
qual meno mi commoveano. Questo triste spettacolo, a'
primi giorni, accresceva i miei dolori; ma a poco a poco
mi v'assuefeci, e finì per diminuire anch'esso l'orrore
della mia solitudine.
Mi passavano parimente sotto gli occhi molte donne arrestate.
Da quella galleria s'andava, per un voltone, sopra
un altro cortile, e là erano le carceri muliebri e
l'ospedale delle sifilitiche. Un muro solo, ed assai sottile,
mi dividea da una delle stanze delle donne. Spesso le
poverette mi assordavano colle loro canzoni, talvolta
colle loro risse. A tarda sera, quando i romori erano cessati,
io le udiva conversare.
Se avessi voluto entrare in colloquio, avrei potuto. Me
n'astenni, non so perché. Per timidità? per alterezza? per
prudente riguardo di non affezionarmi a donne degradate?
Dovevano esservi questi motivi tutti tre. La donna,
quando è ciò che debb'essere, è per me una creatura sì
sublime! Il vederla, l'udirla, il parlarle, mi arricchisce la
37
mente di nobili fantasie. Ma avvilita, spregevole, mi
perturba, m'affligge, mi spoetizza iI cuore.
Eppure... (gli eppure sono indispensabili per dipingere
l'uomo, ente sì composto) fra quelle voci femminili ve
n'avea di soavi, e queste – e perché non dirlo? – m'erano
care. Ed una di quelle era più soave delle altre, e s'udiva
più di rado, e non proferiva pensieri volgari. Cantava
poco, e per lo più questi soli due patetici versi:
Chi rende alla meschina la sua felicità?
Alcune volte cantava le litanie. Le sue compagne la secondavano,
ma io aveva il dono di discernere la voce di
Maddalena dalle altre, che pur troppo sembravano accanite
a rapirmela.
Sì, quella disgraziata chiamavasi Maddalena. Quando le
sue compagne raccontavano i loro dolori, ella compativale
e gemeva, e ripeteva: “Coraggio, mia cara; il Signore
non abbandona alcuno”.
Chi poteva impedirmi d'immaginarmela più bella e più
infelice che colpevole, nata per la virtù, capace di ritornarvi,
s'erasene scostata? Chi potrebbe biasimarmi s'io
m'inteneriva udendola, s'io l'ascoltava con venerazione,
s'io pregava per lei con un fervore particolare?
L'innocenza è veneranda, ma quanto lo è pure il pentimento!
Il migliore degli uomini, l'uomo-Dio, sdegnava
egli di porre il suo pietoso sguardo sulle peccatrici, di rispettare
la loro confusione, d'aggregarle fra le anime
38
ch'ei più onorava? Perché disprezziamo noi tanto la donna
caduta nell'ignominia?
Ragionando così, fui cento volte tentato di alzar la voce
e fare una dichiarazione d'amor fraterno a Maddalena.
Una volta avea già cominciato la prima sillaba vocativa:
“Mai!...”. Cosa strana! il cuore mi batteva, come ad un
ragazzo di quindici anni innamorato; e sì ch'io n'avea
trentuno, che non è più l'età dei palpiti infantili.
Non potei andar avanti. Ricominciai: “Mad!... Mad!...”.
E fu inutile. Mi trovai ridicolo, e gridai dalla rabbia:
“Matto! e non Mad!”.
39
CAPO XII
Così finì il mio romanzo con quella poveretta. Se non
che le fui debitore di dolcissimi sentimenti per parecchie
settimane. Spesso io era melanconico, e la sue voce
m'esilarava: spesso, pensando alla viltà ed all'ingratitudine
degli uomini, io m'irritava contro loro, io disamava
l'universo, e la voce di Maddalena tornava a dispormi a
compassione ed indulgenza.
Possa tu, o incognita peccatrice, non essere stata condannata
a grave pena! Od a qualunque pena sii tu stata
condannata, posse tu profittarne e rinobilitarti, e vivere e
morir care al Signore! Possa tu essere compianta e rispettata
da tutti quelli che ti conoscono, come lo fosti da
me che non ti conobbi! Possa tu ispirare, in ognuno che
ti vegga, la pazienza, la dolcezza, la brama della virtù, la
fiducia in Dio, come le ispiravi in colui che ti amò senza
vederti! La mia immaginativa può errare figurandoti
bella di corpo, ma l'anima tua, ne son certo, era bella. Le
tue compagne parlavano grossolanamente, e tu con pudore
e gentilezza; bestemmiavano, e tu benedicevi Dio;
garrivano, e tu componevi le loro liti. Se alcuno t'ha porto
la mano per sottrarti dalla carriera del disonore, se
t'ha beneficata con delicatezza, se ha asciugate le tue lagrime,
tutte le consolazioni piovano su lui, su' suoi figli,
e sui figli de' suoi figli!
Contigua alla mia, era una prigione abitata da parecchi
uomini. Io li udiva anche parlare. Uno di loro superava
40
gli altri in autorità, non forse per maggiore finezza di
condizione, ma per maggior facondia ed audacia. Questi
facea, come si dice, il dottore. Rissava e metteva in silenzio
i contendenti coll'imperiosità della voce e colla
foga delle parole; dettava loro ciò che doveano pensare
e sentire, e quelli, dopo qualche renitenza, finivano per
dargli ragione in tutto.
Infelici! non uno di loro che temperasse le spiacevolezze
della prigione esprimendo qualche soave sentimento,
qualche poco di religione e d'amore!
Il caporione di que' vicini mi salutò, e risposi. Mi chiese
come io passassi quella maledetta vita. Gli dissi che,
sebben trista, niuna vita era maledetta per me, e che,
sino alla morte, bisognava procacciar di godere il piacer
di pensare e d'amare.
“Si spieghi, signore, si spieghi.”
Mi spiegai, e non fui capito. E quando, dopo ingegnose
ambagi preparatorie, ebbi il coraggio d'accennare, come
esempio, la tenerezza carissima che in me veniva destata
dalla voce di Maddalena, il caporione diede in una
grandissima risata.
“Che cos'è? che cos'è?” gridarono i suoi compagni. Il
profano ridisse con caricature le mie parole, e le risate
scoppiarono in coro, ed io feci lì pienamente la figure
dello sciocco.
Avviene in prigione come nel mondo. Quelli che pongo-
41
no la lor saviezza nel fremere, nel lagnarsi, nel vilipendere,
credono follia il compatire, l'amare, il consolarsi
con belle fantasie che onorino l'umanità ed il suo Autore.
.
42
CAPO XIII
Lasciai ridere, e non opposi sillaba. I vicini mi diressero
due o tre volte la parole; io stetti zitto.
“Non sarà più alla finestra... se ne sarà ito... tenderà
l'orecchio ai sospiri di Maddalena... si sarà offeso delle
nostre risa.”
Così andarono dicendo per un poco. E finalmente il caporione
impose silenzio agli altri che susurravano sul
mio conto.
“Tacete, bestioni, che non sapete quel che diavolo vi
dite. Qui il vicino non è un sì grand'asino come credete.
Voi non siete capaci di riflettere su niente. Io sghignazzo,
ma poi rifletto, io. Tutti i villani mascalzoni sanno
far gli arrabbiati, come facciamo noi. Un po' più di dolce
allegria, un po' più di carità, un po' più di fede ne' benefizi
del Cielo, di che cosa vi pare sinceramente che sia
indizio?”
“Or che ci rifletto anch'io,” rispose uno “mi pare che sia
indizio d'essere alquanto meno mascalzone.”
“Bravo!” gridò il caporione con urlo stentoreo “questa
volta torno ad aver qualche stima della tua zucca.”
Io non insuperbiva molto d'essere solamente reputato
alquanto meno mascalzone di loro; eppure provava una
specie di gioia, che que' disgraziati si ricredessero circa
l'importanza di coltivare i sentimenti benevoli.
43
Mossi l'imposta della finestra, come se tornassi allora. Il
caporione mi chiamò. Risposi, sperando che avesse voglia
di moralizzare a modo mio. M'ingannai. Gli spiriti
volgari sfuggono i ragionamenti serii: se una nobile verità
traluce loro, sono capaci di applaudirla un istante,
ma tosto dopo ritorcono da essa lo sguardo, e non resistono
alla libidine d'ostentar senno ponendo quella verità
in dubbio e scherzando.
Mi chiese poscia s'io era in prigione per debiti.
“No.”
“Forse accusato di truffa? Intendo accusato falsamente
sa.”
“Sono accusato di tutt'altro.”
“Di cose d'amore?”
“No.”
“D'omicidio?”
“No.”
“Di carboneria?”
“Appunto.”
“E che sono questi carbonari?”
“Li conosco così poco che non saprei dirvelo.”
Un secondino c'interruppe con gran collera, e dopo
d'aver colmato d'improperii i miei vicini si volse a me
colla gravità non d'uno sbirro, ma d'un maestro, e disse:
44
“Vergogna, signore! degnarsi di conversare con ogni
sorta di gente! Sa ella che costoro son ladri?”.
Arrossii e poi arrossii d'aver arrossito, e mi parve che il
degnarsi di conversare con ogni specie d'infelici sia
piuttosto bontà che colpa.
45
CAPO XIV
Il mattino seguente andai alla finestra per vedere Melchiorre
Gioia, ma non conversai più co' ladri. Risposi al
loro saluto, e dissi che m'era vietato di parlare.
Venne l'attuario che m'avea fatto gl'interrogatorii, e
m'annunciò con mistero una visita che m'avrebbe recato
piacere. E quando gli parve d'avermi abbastanza preparato
disse: “Insomma, è suo padre; si compiaccia di seguirmi”.
Lo seguii abbasso negli uffici, palpitando di contento e
di tenerezza, e sforzandomi d'avere un aspetto sereno
che tranquillasse il mio povero padre.
Allorché avea saputo il mio arresto, egli avea sperato
che ciò fosse per sospetti da nulla, e ch'io tosto uscissi.
Ma vedendo che la detenzione durava, era venuto a sollecitare
il Governo austriaco per la mia liberazione. Misere
illusioni dell'amor paterno! Ei non poteva credere
ch'io fossi stato così temerario da espormi al rigor delle
leggi, e la studiata ilarità con che gli parlai lo persuase
ch'io non aveva sciagure a temere.
Il breve colloquio che ci fu conceduto m'agitò indicibilmente;
tanto più ch'io reprimeva ogni apparenza d'agitazione.
Il più difficile fu di non manifestarla quando convenne
separarci.
Nelle circostanze in cui era l'Italia, io tenea per fermo
46
che l'Austria avrebbe dato esempi straordinarii di rigore,
e ch'io sarei stato condannato a morte od a molti anni di
prigionia. Dissimulare questa credenza ad un padre! lusingarlo
colla dimostrazione di fondate speranze di
prossima libertà! non prorompere in lagrime abbracciandolo,
parlandogli della madre, de' fratelli e delle sorelle,
ch'io pensava non riveder più mai sulla terra! pregarlo
con voce non angosciata che venisse ancora a vedermi,
se poteva! Nulla mai mi costò tanta violenza.
Egli si divise consolatissimo da me, ed io tornai nel mio
carcere col cuore straziato. Appena mi vidi solo, sperai
di potermi sollevare abbandonandomi al pianto. Questo
sollievo mi mancò. Io scoppiava in singhiozzi, e non potea
versare una lagrima. La disgrazia di non piangere è
una delle più crudeli ne' sommi dolori, ed oh quante volte
l'ho provata!
Mi prese una febbre ardente con fortissimo mal di capo.
Non inghiottii un cucchiaio di minestra in tutto il giorno.
"Fosse questa una malattia mortale" diceva io "che
abbreviasse i miei martirii!"
Stolta e codarda brama! Iddio non l'esaudì, ed or ne lo
ringrazio. E ne lo ringrazio, non solo perché dopo dieci
anni di carcere ho riveduto la mia cara famiglia e posso
dirmi felice; ma anche perché i patimenti aggiungono
valore all'uomo, e voglio sperare che non sieno stati inutili
per me.
47
CAPO XV
Due giorni appresso, mio padre tornò. Io aveva dormito
bene la notte, ed era senza febbre. Mi ricomposi a disinvolte
e liete maniere, e niuno dubitò di ciò che il mio
cuore avesse sofferto e soffrisse ancora.
“Confido” mi disse il padre “che fra pochi giorni sarai
mandato a Torino. Già t'abbiamo apparecchiata la stanza,
e t'aspettiamo con grande ansietà. I miei doveri
d'impiego mi obbligano a ripartire. Procura, te ne prego,
procura di raggiungermi presto.”
La sua tenera e melanconica amorevolezza mi squarciava
l'anima. Il fingere mi pareva comandato da pietà, eppure
io fingeva con una specie di rimorso. Non sarebbe
stata cosa più degna di mio padre e di me, s'io gli avessi
detto: "Probabilmente non ci vedremo più in questo
mondo! Separiamoci da uomini, senza mormorare, senza
gemere; e ch'io oda pronunciare sul mio capo la paterna
benedizione?"
Questo linguaggio mi sarebbe mille volte più piaciuto
della finzione. Ma io guardava gli occhi di quel venerando
vecchio, i suoi lineamenti, i suoi grigi capelli, e
non mi sembrava che l'infelice potesse aver la forza
d'udire tai cose.
E se per non volerlo ingannare io l'avessi veduto abbandonarsi
alla disperazione, forse svenire, forse (orribile
idea!) essere colpito da morte nelle mie braccia?
48
Non potei dirgli il vero, né lasciarglielo tralucere! La
mia foggiata serenità lo illuse pienamente. Ci dividemmo
senza lagrime. Ma ritornato nel carcere, fui angosciato
come l'altra volta, o più fieramente ancora; ed invano
pure invocai il dono del pianto.
Rassegnarmi a tutto l'orrore d'una lunga prigionia, rassegnarmi
al patibolo, era nella mia forza. Ma rassegnarmi
all'immenso dolore che ne avrebbero provato padre, madre,
fratelli e sorelle, ah! questo era quello a cui la mia
forza non bastava.
Mi prostrai allora in terra con un fervore quale io non
aveva mai avuto si forte, e pronunciai questa preghiera:
“Mio Dio, accetto tutto dalla tua mano; ma invigorisci sì
prodigiosamente i cuori a cui io era necessario, ch'io
cessi d'esser loro tale, e la vita d'alcun di loro non abbia
perciò ad abbreviarsi pur d'un giorno!”
Oh beneficio della preghiera! Stetti più ore colla mente
elevata a Dio, e la mia fiducia cresceva a misura ch'io
meditava sulla bontà divina, a misura ch'io meditava
sulla grandezza dell'anima umana, quando esce del suo
egoismo e si sforza di non aver più altro volere che il
volere dell'infinita Sapienza.
Sì, ciò si può! ciò è il dovere dell'uomo! La ragione, che
è la voce di Dio, la ragione ne dice che bisogna tutto sacrificare
alla virtù. E sarebbe compiuto il sacrificio di
cui siamo debitori alla virtù, se nei casi più dolorosi luttassimo
contro il volere di Colui che d'ogni virtù è il
49
principio?
Quando il patibolo o qualunque altro martirio è inevitabile,
il temerlo codardamente, il non saper muovere ad
esso benedicendo il Signore, è segno di miserabile degradazione
od ignoranza. Ed è non solamente d'uopo
consentire alla propria morte, ma all'afflizione che ne
proveranno i nostri cari. Altro non lice se non dimandare
che Dio la temperi, che Dio tutti ci regga: tal preghiera
è sempre esaudita.
50
CAPO XVI
Volsero alcuni giorni, ed io era nel medesimo stato; cioè
in una mestizia dolce, piena di pace e di pensieri religiosi.
Pareami d'aver trionfato d'ogni debolezza, e di non
essere più accessibile ad alcuna inquietudine. Folle illusione!
L'uomo dee tendere alla perfetta costanza, ma
non vi giunge mai sulla terra. Che mi turbò? La vista
d'un amico infelice; la vista del mio buon Piero, che
passò pochi palmi di distanza da me, sulla galleria,
mentr'io era alla finestra. L'aveano tratto dal suo covile
per condurlo alle carceri criminali.
Egli, e coloro che l'accompagnavano, passarono così
presto, che appena ebbi campo a riconoscerlo, a vedere
un suo cenno di saluto, ed a restituirglielo.
Povero giovane! Nel fiore dell'età, con un ingegno di
splendide speranze, con un carattere onesto, delicato,
amantissimo, fatto per godere gloriosamente della vita,
precipitato in prigione per cose politiche, in tempo da
non poter certamente evitare i più severi fulmini della
legge!
Mi prese tal compassione di lui, tale affanno di non poterlo
redimere, di non poterlo almeno confortare colla
mia presenza e colle mie parole, che nulla valeva a rendermi
un poco di calma. Io sapeva quant'egli amasse sua
madre, suo fratello, le sue sorelle, il cognato, i nipotini;
quant'egli agognasse contribuire alla loro felicità, quan-
51
to fosse riamato da tutti quei cari oggetti. Io sentiva qual
dovesse essere l'afflizione di ciascun di loro a tanta disgrazia.
Non vi sono termini per esprimere la smania
che allora s'impadroni di me. E questa smania si prolungò
cotanto, ch'io disperava di più sedarla.
Anche questo spavento era un'illusione. O afflitti, che vi
credete preda d'un ineluttabile, orrendo, sempre crescente
dolore, pazientate alquanto, e vi disingannerete! Né
somma pace, né somma inquietudine possono durare
quaggiù. Conviene persuadersi di questa verità, per non
insuperbire nelle ore felici e non avvilirsi in quelle del
perturbamento.
A lunga smania successe stanchezza ed apatia. Ma l'apatia
neppure non è durevole, e temetti di dover, quindi in
poi, alternare senza rifugio tra questa e l'opposto eccesso.
Inorridii alla prospettiva di simile avvenire, e ricorsi
anche questa volta ardentemente alla preghiera.
Io dimandai a Dio d'assistere il mio misero Pietro come
me, e la sua casa come la mia. Solo ripetendo questi voti
potei veramente tranquillarmi.
52
CAPO XVII
Ma quando l'animo era quetato io rifletteva alle smanie
sofferte, e adirandomi della mia debolezza, studiava il
modo di guarirne. Giovommi a tal uopo questo espediente.
Ogni mattina mia prima occupazione, dopo breve
omaggio al Creatore, era il fare una diligente e coraggiosa
rassegna d'ogni possibile evento atto a commuovermi.
Su ciascuno fermava vivamente la fantasia, e mi
vi preparava: dalle più care visite, fino alla visita del
carnefice, io le immaginava tutte. Questo tristo esercizio
sembrava per alcuni giorni incomportevole, ma volli essere
perseverante, ed in breve ne fui contento.
Al primo dell'anno (1821) il conte Luigi Porro ottenne
di venirmi a vedere. La tenera e calda amicizia ch'era tra
noi, il bisogno che avevamo di dirci tante cose, l'impedimento
che a questa effusione era posto dalla presenza
d'un attuario, il troppo breve tempo che ci fu dato di stare
insieme, i sinistri presentimenti che mi angosciavano,
lo sforzo che facevamo egli ed io di parer tranquilli, tutto
ciò parea dovermi mettere una delle più terribili tempeste
nel cuore. Separato da quel caro amico, mi sentii
in calma; intenerito, ma in calma.
Tale è l'efficacia del premunirsi contro le forti emozioni.
Il mio impegno di acquistare una calma costante non
movea tanto dal desiderio di diminuire la mia infelicità,
quanto dall'apparirmi brutta, indegna dell'uomo,
53
l'inquietudine. Una mente agitata non ragiona più: avvolta
fra un turbine irresistibile d'idee esagerate, si forma
una logica sciocca, furibonda, maligna: è in uno stato
assolutamente antifilosofico, anticristiano.
S'io fossi predicatore, insisterei spesso sulla necessità di
bandire l'inquietudine: non si può esser buono ad altro
patto. Com'era pacifico con sé e cogli altri Colui che
dobbiamo tutti imitare! Non v'è grandezza d'animo, non
v'è giustizia senza idee moderate, senza uno spirito tendente
più a sorridere che ad adirarsi degli avvenimenti
di questa breve vita. L'ira non ha qualche valore se non
nel caso rarissimo che sia presumibile d'umiliare con
essa un malvagio e di ritrarlo dall'iniquità.
Forse si dànno smanie di natura diversa da quelle ch'io
conosco, e meno condannevoli. Ma quella che m'aveva
fin allora fatto suo schiavo, non era una smania di pura
afflizione: vi si mescolava sempre molto odio, molto
prurito di maledire, di dipingermi la società o questi o
quegli individui coi colori più esecrabili. Malattia epidemica
nel mondo! L'uomo si reputa migliore, abborrendo
gli altri. Pare che tutti gli amici si dicano all'orecchio:
“Amiamoci solamente fra noi; gridando che tutti sono
ciurmaglia, sembrerà che siamo semidei”.
Curioso fatto, che il vivere arrabbiato piaccia tanto! Vi
si pone una specie d'eroismo. Se l'oggetto contro cui ieri
si fremeva è morto, se ne cerca subito un altro. “Di chi
mi lamenterò oggi? chi odierò? sarebbe mai quello il
54
mostro?... Oh gioia! l'ho trovato. Venite, amici, laceriamolo!”
Così va il mondo: e, senza lacerarlo, posso ben dire che
va male.
55
CAPO XVIII
Non v'era molta malignità nel lamentarmi dell'orridezza
della stanza ove m'aveano posto. Per buona ventura, restò
vota una migliore, e mi si fece l'amabile sorpresa di
darmela.
Non avrei io dovuto esser contentissimo a tale annunzio?
Eppure... Tant'è; non ho potuto pensare a Maddalena
senza rincrescimento. Che fanciullaggine! affezionarsi
sempre a qualche cosa, anche con motivi, per verità,
non molto forti! Uscendo di quella cameraccia, voltai
indietro lo sguardo, verso la parete alla quale io m'era sì
sovente appoggiato, mentre, forse un palmo più in là, vi
s'appoggiava dal lato opposto la misera peccatrice.
Avrei voluto sentire ancora una volta que' due patetici
versi:
Chi rende alla meschina
la sua felicità?
Vano desiderio! Ecco una separazione di più nella mia
sciagurata vita. Non voglio parlarne lungamente, per
non far ridere di me; ma sarei un ipocrita se non confessassi
che ne fui mesto per più giorni.
Nell'andarmene, salutai due de' poveri ladri, miei vicini,
ch'erano alla finestra. Il caporione non v'era, ma avvertito
dai compagni v'accorse, e mi risalutò anch'egli. Si
56
mise quindi a cantarellare l'aria: “Chi rende alla meschina...”.
Voleva egli burlarsi di me? Scommetto che se facessi
questa dimanda a cinquanta persone, quarantanove
risponderebbero: “Sì”. Ebbene, ad onta di tanta pluralità
di voti, inclino a credere che il buon ladro intendea di
farmi una gentilezza. Io la ricevetti come tale, e gliene
fui grato, e gli diedi ancora un'occhiata: ed egli, sporgendo
il braccio fuori de' ferri col berretto in mano, faceami
ancor cenno allorch'io voltava per discendere la
scala.
Quando fui nel cortile, ebbi una consolazione. V'era il
mutolino sotto il portico. Mi vide, mi riconobbe, e volea
corrermi incontro. La moglie del custode, chi sa perché?
l'afferrò pel collare e lo cacciò in casa. Mi spiacque di
non poterlo abbracciare, ma i saltetti ch'ei fece per correre
a me mi commossero deliziosamente. È cosa sì dolce
l'essere amato!
Era giornata di grandi avventure. Due passi più in là,
mossi vicino alla finestra della stanza già mia, e nella
quale ora stava Gioia. “Buon giorno, Melchiorre!” gli
dissi passando. Alzò il capo, e balzando verso me, gridò:
“Buon giorno, Silvio!”
Ahi! non mi fu dato di fermarmi un istante. Voltai sotto
il portone, salii una scaletta, e venni posto in una cameruccia
pulita, al di sopra di quella di Gioia.
Fatto portare il letto, e lasciato solo dai secondini, mio
primo affare fu di visitare i muri. V'erano alcune memo-
57
rie scritte, quali con matita, quali con carbone, quali con
punta incisiva. Trovai graziose due strofe francesi, che
or m'incresce di non avere imparate a memoria. Erano
firmate Le duc de Normandie. Presi a cantarle, adattandovi
alla meglio l'aria della mia povera Maddalena: ma
ecco una voce vicinissima che le ricanta con altr'aria.
Com'ebbe finito, gli gridai: “Bravo!”. Ed egli mi salutò
gentilmente, chiedendomi s'io era Francese.
“No; sono Italiano, e mi chiamo Silvio Pellico.”
“L'autore della Francesca da Rimini?”
“Appunto.”
E qui un gentile complimento, e le naturali condoglianze
sentendo ch'io fossi in carcere.
Mi dimandò di qual parte d'Italia fossi nativo.
“Di Piemonte,” dissi “sono Saluzzese.”
E qui nuovo gentile complimento sul carattere e
sull'ingegno de' Piemontesi, e particolare menzione de'
valentuomini Saluzzesi, e in ispecie di Bodoni.
Quelle poche lodi erano fine, come si fanno da persona
di buona educazione.
“Or mi sia lecito” gli dissi “di chiedere a voi, signore,
chi siete.”
“Avete cantata una mia canzoncina.”
“Quelle due belle strofette che stanno sul muro, sono
58
vostre?”
“Sì, signore.”
“Voi siete dunque...”
“L'infelice duca di Normandia.”
59
CAPO XIX
Il custode passava sotto le nostre finestre, e ci fece tacere.
"Quale infelice duca di Normandia?" andava io ruminando.
"Non è questo il titolo che davasi al figlio di Luigi
XVI? Ma quel povero fanciullo è indubitatamente
morto. Ebbene, il mio vicino sarà uno dei disgraziati che
si sono provati a farlo rivivere. Già parecchi si spacciarono
per Luigi XVII, e furono riconosciuti impostori:
qual maggior credenza dovrebbe questi ottenere?"
Sebbene io cercassi di stare in dubbio, un'invincibile incredulità
prevaleva in me, ed ognor continuò a prevalere.
Nondimeno determinai di non mortificare l'infelice,
qualunque frottola fosse per raccontarmi.
Pochi istanti dappoi, ricominciò a cantare, indi ripigliammo
la conversazione.
Alla mia dimanda sull'esser suo, rispose ch'egli era appunto
Luigi XVII, e si diede a declamare con forza contro
Luigi XVIII, suo zio, usurpatore de' suoi diritti.
“Ma questi diritti, come non li faceste valere al tempo
della Ristorazione?”
“Io mi trovava allora mortalmente ammalato a Bologna.
Appena risanato, volai a Parigi, mi presentai alle Alte
Potenze, ma quel ch'era fatto era fatto: l'iniquo mio zio
non volle riconoscermi; mia sorella s'unì a lui per oppri-
60
mermi. Il solo buon principe di Condé m'accolse a braccia
aperte, ma la sua amicizia nulla poteva. Una sera,
per le vie di Parigi, fui assalito da sicarii armati di pugnali,
ed a stento mi sottrassi a' loro colpi. Dopo aver
vagato qualche tempo in Normandia, tornai in Italia, e
mi fermai a Modena. Di lì, scrivendo incessantemente ai
monarchi d'Europa, e particolarmente all'imperatore
Alessandro, che mi rispondea colla massima gentilezza,
io non disperava d'ottenere finalmente giustizia, o se,
per politica, voleano sacrificare i miei diritti al trono di
Francia, che almeno mi s'assegnasse un decente appannaggio.
Venni arrestato, condotto ai confini del ducato
di Modena, e consegnato al Governo austriaco. Or, da
otto mesi, sono qui sepolto, e Dio sa quando uscirò!”
Non prestai fede a tutte le sue parole. Ma ch'ei fosse lì
sepolto era una verità, e m'ispirò una viva compassione.
Lo pregai di raccontarmi in compendio la sua vita. Mi
disse con minutezza tutti i particolari ch'io già sapeva
intorno Luigi XVII, quando lo misero collo scellerato
Simon, calzolaio; quando lo indussero ad attestare
un'infame calunnia contro i costumi della povera regina
sua madre, ecc., ecc. E finalmente, che essendo in carcere,
venne gente una notte a prenderlo; un fanciullo stupido
per nome Mathurin fu posto in sua vece, ed ei fu trafugato.
V'era nella strada una carrozza a quattro cavalli,
ed uno de' cavalli era una macchina di legno, nella quale
ei fu celato. Andarono felicemente al Reno, e passati i
confini, il generale... (mi disse il nome, ma non me lo ri-
61
cordo) che l'avea liberato gli fece per qualche tempo da
educatore, da padre; lo mandò o condusse quindi in
America. Là il giovine re senza regno ebbe molte peripezie,
patì la fame ne' deserti, militò, visse onorato e felice
alla corte del re del Brasile, fu calunniato, perseguitato,
costretto a fuggire. Tornò in Europa in sul finire
dell'impero napoleonico; fu tenuto prigione a Napoli da
Giovacchino Murat, e quando si rivide libero ed in procinto
di reclamare il trono di Francia, lo colpì a Bologna
quella funesta malattia, durante la quale Luigi XVIII fu
incoronato.
62
CAPO XX
Ei raccontava questa storia con una sorprendente aria di
verità. Io, non potendo crederlo, pur l'ammirava. Tutti i
fatti della rivoluzione francese gli erano notissimi; ne
parlava con molta spontanea eloquenza, e riferiva ad
ogni proposito aneddoti curiosissimi. V'era alcun che di
soldatesco nel suo dire, ma senza mancare di quella eleganza
ch'è data dall'uso della fina società.
“Mi permetterete” gli dissi “ch'io vi tratti alla buona,
ch'io non vi dia titoli.”
“Questo è ciò che desidero” rispose. “Dalla sventura ho
almeno tratto questo guadagno, che so sorridere di tutte
le vanità. V'assicuro che mi pregio più d'esser uomo che
d'esser re.”
Mattina e sera, conversavamo lungamente insieme; e, ad
onta di ciò ch'io reputava esser commedia in lui, l'anima
sua mi pareva buona, candida, desiderosa d'ogni bene
morale. Più volte fui per dirgli: "Perdonate, io vorrei
credere che foste Luigi XVII, ma sinceramente vi confesso
che la persuasione contraria domina in me, abbiate
tanta franchezza da rinunciare a questa finzione". E ruminava
tra me una bella predicuccia da fargli sulla vanità
d'ogni bugia, anche delle bugie che sembrano innocue.
Di giorno in giorno differiva; sempre aspettava che
l'intimità nostra crescesse ancora di qualche grado, e
63
mai non ebbi ardire d'eseguire il mio intento.
Quando rifletto a questa mancanza d'ardire, talvolta la
scuso come urbanità necessaria, onesto timore d'affliggere,
e che so io. Ma queste scuse non m'accontentano,
e non posso dissimulare che sarei più soddisfatto di me
se non mi fossi tenuta nel gozzo l'ideata predicuccia.
Fingere di prestar fede ad una impostura, è pusillanimità:
parmi che nol farei più.
Sì, pusillanimità! Certo, che per quanto s'involva in delicati
preamboli, è aspra cosa il dire ad uno: “Non vi credo”.
Ei si sdegnerà, perderemo il piacere della sua amicizia,
ci colmerà forse d'ingiurie. Ma ogni perdita è più
onorevole del mentire. E forse il disgraziato che ci colmerebbe
d'ingiurie vedendo che una sua impostura non
è creduta, ammirerebbe poscia in secreto la nostra sincerità,
e gli sarebbe motivo di riflessioni che il ritrarrebbero
a miglior via.
I secondini inclinavano a credere ch'ei fosse veramente
Luigi XVII, ed avendo già veduto tante mutazioni di
fortune, non disperavano che costui non fosse per ascendere
un giorno al trono di Francia e si ricordasse della
loro devotissima servitù. Tranne il favorire la sua fuga,
gli usavano tutti i riguardi ch'ei desiderava.
Fui debitore a ciò, dell'onore di vedere il gran personaggio.
Era di statura mediocre, dai quaranta ai quarantacinque
anni, alquanto pingue, e di fisionomia propriamente
borbonica. Egli è verosimile che un'accidentale
64
somiglianza coi Borboni l'abbia indotto a rappresentare
quella trista parte.
65
CAPO XXI
D'un altro indegno rispetto umano bisogna ch'io m'accusi.
Il mio vicino non era ateo, ed anzi parlava talvolta
dei sentimenti religiosi come uomo che li apprezza e
non v'è straniero; ma serbava tuttavia molte prevenzioni
irragionevoli contro il Cristianesimo, il quale ei guardava
meno nella sua vera essenza, che nei suoi abusi. La
superficiale filosofia che in Francia precedette e seguì la
rivoluzione, l'aveva abbagliato. Gli pareva che si potesse
adorar Dio con maggior purezza, che secondo la religione
del Vangelo. Senza aver gran cognizione di Condillac
e di Tracy, li venerava come sommi pensatori, e
s'immaginava che quest'ultimo avesse dato il compimento
a tutte le possibili indagini metafisiche.
Io che aveva spinto più oltre i miei studi filosofici, che
sentiva la debolezza della dottrina sperimentale, che conosceva
i grossolani errori di critica con cui il secolo di
Voltaire aveva preso a voler diffamare il Cristianesimo;
io che avea letto Guénée ed altri valenti smascheratori
di quella falsa critica; io ch'era persuaso non potersi con
rigore di logica ammettere Dio e ricusare il Vangelo; io
che trovava tanto volgar cosa il seguire la corrente delle
opinioni anticristiane e non sapersi elevare a conoscere
quanto il cattolicismo, non veduto in caricatura, sia semplice
e sublime; io ebbi la viltà di sacrificare al rispetto
umano. Le facezie del mio vicino mi confondevano,
sebbene non potesse sfuggirmi la loro leggerezza. Dissi-
66
mulai la mia credenza, esitai, riflettei se fosse o no tempestivo
il contraddire, mi dissi ch'era inutile, e volli persuadermi
d'essere giustificato.
Viltà! viltà! Che importa il baldanzoso vigore d'opinioni
accreditate, ma senza fondamento? È vero che uno zelo
intempestivo è indiscrezione, e può maggiormente irritare
chi non crede. Ma il confessare con franchezza, e
modestia ad un tempo, ciò che fermamente si tiene per
importante verità, il confessarlo anche laddove non è
presumibile d'essere approvato, né d'evitare un poco di
scherno, egli è preciso dovere. E siffatta nobile confessione
può sempre adempirsi, senza prendere inopportunamente
il carattere di missionario.
Egli è dovere di confessare un'importante verità in ogni
tempo, perocché se non è sperabile che venga subito riconosciuta,
può pure dare tal preparamento all'anima altrui,
il quale produca un giorno maggiore imparzialità di
giudizi ed il conseguente trionfo della luce.
67
CAPO XXII
Stetti in quella stanza un mese e qualche dì. La notte dai
18 ai 19 di febbraio (1821) sono svegliato da romore di
catenacci e di chiavi; vedo entrare parecchi uomini con
lanterna: la prima idea che mi si presentò, fu che venissero
a scannarmi. Ma mentre io guardava perplesso
quelle figure, ecco avanzarsi gentilmente il conte B., il
quale mi dice ch'io abbia la compiacenza di vestirmi
presto per partire.
Quest'annunzio mi sorprese, ed ebbi la follia di sperare
che mi si conducesse ai confini del Piemonte. Possibile
che sì gran tempesta si dileguasse così? Io racquisterei
ancora la dolce libertà? Io rivedrei i miei carissimi genitori,
i fratelli, le sorelle?
Questi lusinghevoli pensieri m'agitarono brevi istanti.
Mi vestii con grande celerità, e seguii i miei accompagnatori
senza pur poter salutare ancora il mio vicino. Mi
pare d'aver udito la sua voce, e m'increbbe di non potergli
rispondere.
“Dove si va?” dissi al conte, montando in carrozza con
lui e con un uffiziale di gendarmeria.
“Non posso significarglielo finché non siamo un miglio
al di là di Milano.”
Vidi che la carrozza non andava verso porta Vercellina,
e le mie speranze furono svanite!
68
Tacqui. Era una bellissima notte con lume di luna. Io
guardava quelle care vie, nelle quali io aveva passeggiato
tanti anni così felice; quelle case, quelle chiese. Tutto
mi rinnovava mille soavi rimembranze.
Oh corsia di porta Orientale! Oh pubblici giardini, ov'io
avea tante volte vagato con Foscolo, con Monti, con Lodovico
di Breme, con Pietro Borsieri, con Porro e co'
suoi figliuoli, con tanti altri diletti mortali, conversando
in sì gran pienezza di vita e di speranze! Oh come nel
dirmi ch'io vi vedeva per l'ultima volta, oh come al vostro
rapido fuggire a' miei sguardi, io sentiva d'avervi
amato e d'amarvi! Quando fummo usciti dalla porta, tirai
alquanto il cappello sugli occhi, e piansi, non osservato.
Lasciai passare più d'un miglio, poi dissi al conte B.:
“Suppongo che si vada a Verona.”
“Si va più in là;” rispose “andiamo a Venezia, ove debbo
consegnarla ad una Commissione speciale.”
Viaggiammo per posta senza fermarci, e giungemmo il
20 febbraio a Venezia.
Nel settembre dell'anno precedente, un mese prima che
m'arrestassero, io era a Venezia, ed aveva fatto un pranzo
in numerosa e lietissima compagnia all'albergo della
Luna. Cosa strana! Sono appunto dal conte e dal gendarme
condotto all'albergo della Luna.
Un cameriere strabiliò vedendomi, ed accorgendosi
69
(sebbene il gendarme e i due satelliti, che faceano figura
di servitori, fossero travestiti) ch'io era nelle mani della
forza. Mi rallegrai di quest'incontro, persuaso che il cameriere
parlerebbe del mio arrivo a più d'uno.
Pranzammo, indi fui condotto al palazzo del Doge, ove
ora sono i tribunali. Passai sotto quei cari portici delle
Procuratie ed innanzi al caffè Florian, ov'io avea goduto
sì belle sere nell'autunno trascorso: non m'imbattei in alcuno
de' miei conoscenti.
Si traversa la piazzetta... E su quella piazzetta, nel settembre
addietro, un mendico mi avea detto queste singolari
parole “Si vede ch'ella è forestiero, signore; ma io
non capisco com'ella e tutti i forestieri ammirino questo
luogo: per me è un luogo di disgrazia, e vi passo unicamente
per necessità”.
“Vi sarà qui accaduto qualche malanno?”
“Sì, signore; un malanno orribile, e non a me solo. Iddio
la scampi, signore, Iddio la scampi!”
E se n'andò in fretta.
Or, ripassando io colà, era impossibile che non mi sovvenissero
le parole del mendico. E fu ancora su quella
piazzetta, che l'anno seguente io ascesi il palco donde
intesi leggermi la sentenza di morte e la commutazione
di questa pena in quindici anni di carcere duro!
S'io fossi testa un po' delirante di misticismo, farei gran
caso di quel mendico, predicentemi così energicamente
70
esser quello un luogo di disgrazia. Io non noto questo
fatto se non come uno strano accidente.
Salimmo al palazzo; il conte B. parlò co' giudici, indi mi
consegnò al carceriere, e, congedandosi da me,
m'abbracciò intenerito.
71
CAPO XXIII
Seguii in silenzio il carceriere. Dopo aver traversato parecchi
ànditi e parecchie sale, arrivammo ad una scaletta
che ci condusse sotto i Piombi, famose prigioni di Stato
fin dal tempo della Repubblica Veneta.
Ivi il carceriere prese registro del mio nome, indi mi
chiuse nella stanza destinatami.
I così detti Piombi sono la parte superiore del già palazzo
del Doge, coperta tutta di piombo.
La mia stanza avea una gran finestra, con enorme inferriata,
e guardava sul tetto parimente di piombo della
chiesa di San Marco. Al di là della chiesa, io vedeva in
lontananza il termine della piazza, e da tutte parti
un'infinità di cupole e di campanili. Il gigantesco campanile
di San Marco era solamente separato da me dalla
lunghezza della chiesa, ed io udiva coloro che in cima di
esso parlavano alquanto forte. Vedevasi anche, al lato sinistro
della chiesa, una porzione del gran cortile del palazzo
ed una delle entrate. In quella porzione di cortile
sta un pozzo pubblico, ed ivi continuamente veniva gente
a cavare acqua. Ma la mia prigione essendo così alta,
gli uomini laggiù mi parevano fanciulli, ed io non discerneva
le loro parole se non quando gridavano. Io mi
trovava assai più solitario che non era nelle carceri di
Milano.
Ne' primi giorni le cure del processo criminale che dalla
72
Commissione speciale mi veniva intentato m'attristarono
alquanto, e vi s'aggiungea forse quel penoso sentimento
di maggior solitudine. Inoltre io era più lontano
dalla mia famiglia, e non avea più di essa notizie. Le
facce nuove ch'io vedeva non m'erano antipatiche, ma
serbavano una serietà quasi spaventata. La fama aveva
esagerato loro le trame dei Milanesi e del resto d'Italia
per l'indipendenza, e dubitavano ch'io fossi uno dei più
imperdonabili motori di quel delirio. La mia piccola celebrità
letteraria era nota al custode, a sua moglie, alla
figlia, ai due figli maschi, e persino ai due secondini: i
quali tutti, chi sa che non s'immaginassero che un autore
di tragedie fosse una specie di mago?
Erano serii, diffidenti, avidi ch'io loro dessi maggior
contezza di me, ma pieni di garbo.
Dopo i primi giorni si mansuefecero tutti, e li trovai
buoni. La moglie era quella che più manteneva il contegno
ed il carattere di carceriere. Era una donna di viso
asciutto asciutto, verso i quarant'anni, di parole asciutte
asciutte, non dante il minimo segno d'essere capace di
qualche benevolenza ad altri che ai suoi figli.
Solea portarmi il caffè, mattina e dopo pranzo, acqua,
biancheria, ecc. La seguivano ordinariamente sua figlia,
fanciulla di quindici anni, non bella ma di pietosi sguardi,
e i due figliuoli, uno di tredici, l'altro di dieci. Si ritiravano
quindi colla madre, ed i tre giovani sembianti si
rivoltavano dolcemente a guardarmi chiudendo la porta.
73
Il custode non veniva da me se non quando aveva da
condurmi nella sala ove si adunava la Commissione per
esaminarmi. I secondini venivano poco perché attendevano
alle prigioni di polizia, collocate ad un piano inferiore,
ov'erano sempre molti ladri. Uno di que' secondini
era un vecchio di più di settant'anni, ma atto ancora a
quella faticosa vita di correre sempre su e giù per le scale
ai diversi carceri. L'altro era un giovinotto di ventiquattro
o venticinque anni, più voglioso di raccontare i
suoi amori che di badare al suo servizio,
74
CAPO XXIV
Ah sì! le cure d'un processo criminale sono orribili per
un prevenuto d'inimicizia allo Stato! Quanto timore di
nuocere altrui! quanta difficoltà di lottare contro tante
accuse, contro tanti sospetti! quanta verosimiglianza che
tutto non s'intrichi sempre più funestamente, se il processo
non termina presto, se nuovi arresti vengono fatti,
se nuove imprudenze si scoprono, anche di persone non
conosciute ma della fazione medesima!
Ho fermato di non parlare di politica, e bisogna quindi
ch'io sopprima ogni relazione concernente il processo.
Solo dirò che spesso, dopo essere stato lunghe ore al costituto,
io tornava nella mia stanza così esacerbato, così
fremente, che mi sarei ucciso, se la voce della religione
e la memoria de' cari parenti non m'avessero contenuto.
L'abitudine di tranquillità, che già mi pareva a Milano
d'avere acquistato, era disfatta. Per alcuni giorni disperai
di ripigliarla, e furono giorni d'inferno. Allora cessai di
pregare, dubitai della giustizia di Dio, maledissi agli uomini
ed all'universo, e rivolsi nella mente tutti i possibili
sofismi sulla vanità della virtù.
L'uomo infelice ed arrabbiato è tremendamente ingegnoso
a calunniare i suoi simili e lo stesso Creatore.
L'ira è più immorale, più scellerata che generalmente
non si pensa. Siccome non si può ruggire dalla mattina
alla sera, per settimane, e l'anima, la più dominata dal
75
furore, ha di necessità i suoi intervalli di riposo, quegli
intervalli sogliono risentirsi dell'immoralità che li ha
preceduti. Allora sembra d'essere in pace, ma è una pace
maligna, irreligiosa; un sorriso selvaggio, senza carità,
senza dignità; un umore di disordine, d'ebbrezza, di
scherno.
In simile stato io cantava per ore intere con una specie
d'allegrezza affatto sterile di buoni sentimenti; io celiava
con tutti quelli che entravano nella mia stanza; io mi
sforzava di considerare tutte le cose con una sapienza
volgare, la sapienza de' cinici.
Quell'infame tempo durò poco: sei o sette giorni.
La mia Bibbia era polverosa. Uno de' ragazzi del custode,
accarezzandomi, disse: “Dacché ella non legge più
quel libraccio, non ha più tanta melanconia, mi pare”.
“Ti pare?” gli dissi.
E presa la Bibbia, ne tolsi col fazzoletto la polvere, e
sbadatamente apertala, mi caddero sotto gli occhi queste
parole: “Et ait ad discipulos suos: Impossibile est ut non
veniant scandala; vae autem illi per quem veniunt!
Utilius est illi, si lapis molaris imponatur circa collum
eius et projiciatur in mare, quam ut scandalizet unum de
pusillis istis”.
Fui colpito di trovare queste parole, ed arrossii che quel
ragazzo si fosse accorto, dalla polvere ch'ei sopra vedeavi,
ch'io più non leggeva la Bibbia, e ch'ei presumesse
76
ch'io fossi divenuto più amabile divenendo incurante di
Dio.
“Scapestratello!” gli dissi con amorevole rimprovero e
dolendomi d'averlo scandalezzato. “Questo non è un libraccio,
e da alcuni giorni che nol leggo, sto assai peggio.
Quando tua madre ti permette di stare un momento
con me, m'industrio di cacciar via il mal umore; ma se
tu sapessi come questo mi vince, allorché son solo, allorché
tu m'odi cantare qual forsennato!”
77
CAPO XXV
Il ragazzo era uscito; ed io provava un certo godimento
di aver ripreso in mano la Bibbia; d'aver confessato
ch'io stava peggio senza di lei. Mi parea d'aver dato soddisfazione
ad un amico generoso, ingiustamente offeso;
d'essermi riconciliato con esso.
“E t'aveva abbandonato, mio Dio?” gridai. “E m'era pervertito?
Ed avea potuto credere che l'infame riso del cinismo
convenisse alla mia disperata situazione?”
“E disse ai suoi discepoli: "È impossibile che
non avvengano scandali; ma guai a colui per
colpa del quale avvengono, Meglio sarebbe
per lui che gli si legasse una macina da mulino
al collo e lo si gettasse in mare, piuttosto
che esser di scandalo a uno solo di questi fanciulli””
(Luca, XVII).
Pronunciai queste parole con una emozione indicibile;
posi la Bibbia sopra una sedia, m'inginocchiai in terra a
leggere, e quell'io che sì difficilmente piango, proruppi
in lagrime.
Quelle lagrime erano mille volte più dolci di ogni allegrezza
bestiale. Io sentiva di nuovo Dio! lo amava! mi
pentiva d'averlo oltraggiato degradandomi! e protestava
di non separarmi mai più da lui, mai più!
Oh come un ritorno sincero alla religione consola ed
78
eleva lo spirito!
Lessi e piansi più d'un'ora; e m'alzai pieno di fiducia che
Dio fosse con me, che Dio mi avesse perdonato ogni
stoltezza. Allora le mie sventure, i tormenti del processo,
il verosimile patibolo mi sembrarono poca cosa.
Esultai di soffrire, poiché ciò mi dava occasione d'adempiere
qualche dovere; poiché, soffrendo con rassegnato
animo, io obbediva al Signore
La Bibbia, grazie al Cielo, io sapea leggerla. Non era
più il tempo ch'io la giudicava colla meschina critica di
Voltaire, vilipendendo espressioni, le quali non sono risibili
o false se non quando, per vera ignoranza o per
malizia, non si penetra nel loro senso. M'appariva chiaramente
quanto foss'ella il codice della santità, e quindi
della verità; quanto l'offendersi per certe sue imperfezioni
di stile fosse cosa infilosofica, e simile all'orgoglio di
chi disprezza tutto ciò che non ha forme eleganti; quanto
fosse cosa assurda l'immaginare che una tal collezione
di libri religiosamente venerati avessero un principio
non autentico; quanto la superiorità di tali scritture sul
Corano e sulla teologia degl'Indi fosse innegabile.
Molti ne abusarono, molti vollero farne un codice
d'ingiustizia, una sanzione alle loro passioni scellerate.
Ciò è vero; ma siamo sempre lì: di tutto puossi abusare:
e quando mai l'abuso di cosa ottima dovrà far dire
ch'ella è in se stessa malvagia?
Gesù Cristo lo dichiarò: Tutta la legge ed i Profeti, tutta
79
questa collezione di sacri libri, si riduce al precetto
d'amar Dio e gli uomini. E tali scritture non sarebbero
verità adatta a tutti i secoli? non sarebbero la parola
sempre viva dello Spirito Santo?
Ridestate in me queste riflessioni, rinnovai il proponimento
di coordinare alla religione tutti i miei pensieri
sulle cose umane, tutte le mie opinioni sui progressi
dell'incivilimento, la mia filantropia, il mio amor patrio,
tutti gli affetti dell'anima mia.
I pochi giorni ch'io aveva passati nel cinismo m'aveano
molto contaminato. Ne sentii gli effetti per lungo tempo,
e dovetti faticare per vincerli. Ogni volta che l'uomo
cede alquanto alla tentazione di snobilitare il suo intelletto,
di guardare le opere di Dio colla infernal lente dello
scherno, di cessare dal benefico esercizio della preghiera,
il guasto ch'egli opera nella propria ragione lo
dispone a facilmente ricadere. Per più settimane fui assalito,
quasi ogni giorno, da forti pensieri d'incredulità;
volsi tutta la potenza del mio spirito a respingerli.
80
CAPO XXVI
Quando questi combattimenti furono cessati, e sembrommi
d'esser di nuovo fermo nell'abitudine di onorar
Dio in tutte le mie volontà, gustai per qualche tempo
una dolcissima pace. Gli esami, a cui sottoponeami ogni
due o tre giorni la Commissione, per quanto fossero tormentosi,
non mi traevano più a durevole inquietudine.
Io procurava, in quell'ardua posizione, di non mancare a'
miei doveri d'onestà e d'amicizia, e poi dicea: “Faccia
Dio il resto”.
Tornava ad essere esatto nella pratica di prevedere giornalmente
ogni sorpresa, ogni emozione, ogni sventura
supponibile; e siffatto esercizio giovavami novamente
assai.
La mia solitudine intanto s'accrebbe. I due figliuoli del
custode, che dapprima mi faceano talvolta un po' di
compagnia, furono messi a scuola, e stando quindi pochissimo
in casa, non venivano più da me. La madre e la
sorella, che allorché c'erano i ragazzi si fermavano anche
spesso a favellar meco, or non comparivano più se
non per portarmi il caffè, e mi lasciavano. Per la madre
mi rincresceva poco, perché non mostrava animo compassionevole.
Ma la figlia, benché bruttina, avea certa
soavità di sguardi e di parole che non erano per me senza
pregio Quando questa mi portava il caffè e diceva:
“L'ho fatto io”, mi pareva sempre eccellente. Quando diceva:
“L'ha fatto la mamma”, era acqua calda.
81
Vedendo sì di rado creature umane, diedi retta ad alcune
formiche che venivano sulla mia finestra, le cibai sontuosamente,
quelle andarono a chiamare un esercito di
compagne, e la finestra fu piena di siffatti animali. Diedi
parimente retta ad un bel ragno che tappezzava una delle
mie pareti. Cibai questo con moscerini e zanzare, e mi
si amicò sino a venirmi sul letto e sulla mano e prendere
la preda dalle mie dita.
Fossero quelli stati i soli insetti che m'avessero visitato!
Eravamo ancora in primavera, e già le zanzare si moltiplicavano,
posso proprio dire, spaventosamente. L'inverno
era stato di una straordinaria dolcezza, e, dopo pochi
venti in marzo, seguì il caldo. È cosa indicibile, come
s'infocò l'aria del covile ch'io abitava. Situato a pretto
mezzogiorno, sotto un tetto di piombo, e colla finestra
sul tetto di S. Marco, pure di piombo, il cui riverbero era
tremendo, io soffocava. Io non avea mai avuto idea d'un
calore sì opprimente. A tanto supplizio s'aggiungeano le
zanzare in tal moltitudine, che per quanto io m'agitassi e
ne struggessi io n'era coperto; il letto, il tavolino, la sedia,
il suolo, le pareti, la volta, tutto n'era coperto, e
l'ambiente ne conteneva infinite, sempre andanti e venienti
per la finestra e facienti un ronzio infernale. Le
punture di quegli animali sono dolorose, e quando se ne
riceve da mattina a sera e da sera a mattina, e si dee avere
la perenne molestia di pensare a diminuirne il numero,
si soffre veramente assai e di corpo e di spirito.
Allorché, veduto simile flagello, ne conobbi la gravezza,
82
e non potei conseguire che mi mutassero di carcere,
qualche tentazione di suicidio mi prese, e talvolta temei
d'impazzare. Ma, grazie al Cielo, erano smanie non durevoli,
e la religione continuava a sostenermi. Essa mi
persuadeva che l'uomo dee patire, e patire con forza; mi
facea sentire una certa voluttà del dolore, la compiacenza
di non soggiacere, di vincer tutto.
Io dicea: "Quanto più dolorosa mi si fa la vita, tanto
meno sarò atterrito, se, giovane come sono mi vedrò
condannato al supplicio. Senza questi patimenti preliminari
sarei forse morto codardamente. E poi, ho io tali
virtù da meritare felicità? Dove son esse?".
Ed esaminandomi con giusto rigore, non trovava negli
anni da me vissuti se non pochi tratti alquanto plausibili:
tutto il resto erano passioni stolte, idolatrie, orgogliosa e
falsa virtù. "Ebbene" concludeva io "soffri, indegno! Se
gli uomini e le zanzare t'uccidessero anche per furore e
senza diritto, riconoscili stromenti della giustizia divina,
e taci!"
83
CAPO XXVII
Ha l'uomo bisogno di sforzo per umiliarsi sinceramente?
per ravvisarsi peccatore? Non è egli vero, che in generale
sprechiamo la gioventù in vanità, ed invece d'adoprare
le forze tutte ad avanzare nella carriera del bene, ne
adopriamo gran parte a degradarci? Vi saranno eccezioni,
ma confesso che queste non riguardano la mia povera
persona. E non ho alcun merito ad essere scontento di
me: quando si vede una lucerna dar più fumo che fuoco,
non vi vuol gran sincerità a dire che non arde come dovrebbe.
Sì; senza avvilimento, senza scrupoli di pinzochero,
guardandomi con tutta la tranquillità possibile d'intelletto,
io mi scorgeva degno dei castighi di Dio. Una voce
interna mi diceva: "Simili castighi, se non per questo, ti
sono dovuti per quello; valgano a ricondurti verso Colui
ch'è perfetto, e che i mortali sono chiamati, secondo le
finite loro forze, ad imitare".
Con qual ragione, mentr'io era costretto a condannarmi
di mille infedeltà a Dio, mi sarei lagnato se alcuni uomini
mi pareano vili ed alcuni altri iniqui; se le prosperità
del mondo mi erano rapite; s'io dovea consumarmi in
carcere, o perire di morte violenta?
Procacciai d'imprimermi bene nel cuore tali riflessioni sì
giuste e sì sentite: e ciò fatto, io vedeva che bisognava
essere conseguente, e che non poteva esserlo in altra
84
guisa se non benedicendo i retti giudizi di Dio, amandoli
ed estinguendo in me ogni volontà contraria ad essi.
Per viemeglio divenir costante in questo proposito, pensai
di svolgere con diligenza d'or innanzi tutti i miei sentimenti,
scrivendoli. Il male si era che la Commissione,
permettendo ch'io avessi calamaio e carta, mi numerava
i fogli di questa, con proibizione di distruggerne alcuno,
e riservandosi ad esaminare in che li avessi adoperati.
Per supplire alla carta, ricorsi all'innocente artifizio di
levigare con un pezzo di vetro un rozzo tavolino ch'io
aveva, e su quello quindi scriveva ogni giorno lunghe
meditazioni intorno ai doveri degli uomini e di me in
particolare.
Non esagero dicendo che le ore così impiegate m'erano
talvolta deliziose, malgrado la difficoltà di respiro ch'io
pativa per l'enorme caldo e le morsicature dolorosissime
delle zanzare. Per diminuire la moltiplicità di queste ultime,
io era obbligato, ad onta del caldo, d'involgermi
bene il capo e le gambe, e di scrivere, non solo co' guanti,
ma fasciato i polsi, affinché le zanzare non entrassero
nelle maniche.
Quelle mie meditazioni avevano un carattere piuttosto
biografico. Io faceva la storia di tutto il bene ed il male
che in me s'erano formati dall'infanzia in poi, discutendo
meco stesso, ingegnandomi di sciorre ogni dubbio, ordinando
quanto meglio io sapea tutte le mie cognizioni,
tutte le mie idee sopra ogni cosa.
85
Quando tutta la superficie adoprabile del tavolino era
piena di scrittura, io leggeva e rileggeva, meditava sul
già meditato, ed alfine mi risolveva (sovente con rincrescimento)
a raschiar via ogni cosa col vetro, per riavere
atta quella superficie a ricevere nuovamente i miei pensieri.
Continuava quindi la mia storia, sempre rallentata da digressioni
d'ogni specie, da analisi or di questo or di quel
punto di metafisica, di morale, di politica, di religione, e
quando tutto era pieno, tornava a leggere e rileggere, poi
a raschiare.
Non volendo avere alcuna ragione d'impedimento nel ridire
a me stesso colla più libera fedeltà i fatti ch'io ricordava
e le opinioni mie, e prevedendo possibile qualche
visita inquisitoria, io scriveva in gergo, cioè con trasposizioni
di lettere ed abbreviazioni, alle quali io era avvezzatissimo.
Non m'accadde però mai alcuna visita siffatta,
e niuno s'accorgeva ch'io passassi così bene il mio
tristissimo tempo. Quand'io udiva il custode o altri aprire
la porta, copriva il tavolino con una tovaglia, e vi
mettea sopra il calamaio ed il legale quinternetto di carta.
86
CAPO XXVIII
Quel quinternetto aveva anche alcune delle mie ore a lui
consacrate, e talvolta un intero giorno od un'intera notte.
Ivi scriveva io di cose letterarie. Composi allora l'Ester
d'Engaddi e l'Iginia d'Asti, e le cantiche intitolate: Tancreda,
Rosilde, Eligi e Valafrido, Adello, oltre parecchi
scheletri di tragedie e di altre produzioni, e fra altri
quello d'un poema sulla Lega lombarda, e d'un altro su
Cristoforo Colombo.
Siccome l'ottenere che mi si rinnovasse il quinternetto,
quand'era finito, non era sempre cosa facile e pronta, io
faceva il primo getto d'ogni componimento sul tavolino
o su cartaccia in cui mi facea portare fichi secchi o altri
frutti. Talvolta dando il mio pranzo ad uno dei secondini,
e facendogli credere ch'io non aveva punto appetito,
io l'induceva a regalarmi qualche foglio di carta. Ciò avveniva
solo in certi casi, che il tavolino era già ingombro
di scrittura, e non poteva ancora decidermi a raschiarla.
Allora io pativa la fame, e sebbene il custode
avesse in deposito denari miei, non gli chiedea in tutto il
giorno da mangiare, parte perché non sospettasse ch'io
avea dato via il pranzo, parte perché il secondino non
s'accorgesse ch'io aveva mentito assicurandolo della mia
inappetenza. A sera mi sosteneva con un potente caffè, e
supplicava che lo facesse la siora Zanze. Questa era la
figliuola del custode, la quale, se potea farlo di nascosto
della mamma, lo faceva straordinariamente carico; tale,
87
che, stante la votezza dello stomaco, mi cagionava una
specie di convulsione non dolorosa, che teneami desto
tutta notte.
In questo stato di mite ebbrezza io sentiva raddoppiarmisi
le forze intellettuali, e poetava e filosofava e pregava
fino all'alba con meraviglioso piacere. Una repentina
spossatezza m'assaliva quindi: allora io mi gettava sul
letto, e malgrado le zanzare, a cui riusciva, bench'io
m'inviluppassi, di venirmi a suggere il sangue, io dormiva
profondamente un'ora o due.
Siffatte notti, agitate da forte caffè preso a stomaco vuoto,
e passate in sì dolce esaltazione, mi pareano troppo
benefiche, da non dovermele procurare sovente. Perciò,
anche senza aver bisogno di carta dal secondino, prendeva
non di rado il partito di non gustare un boccone a
pranzo, per ottenere a sera il desiderato incanto della
magica bevanda. Felice me quand'io conseguiva lo scopo!
Più d'una volta mi accadde che il caffè non era fatto
dalla pietosa Zanze, ed era broda inefficace. Allora la
burla mi metteva un poco di mal umore. Invece di venire
elettrizzato, languiva, sbadigliava, sentiva la fame, mi
gettava sul letto, e non potea dormire.
Io poi me ne lagnava colla Zanze, ed ella mi compativa.
Un giorno che ne la sgridai aspramente, quasi che
m'avesse ingannato, la poveretta pianse, e mi disse: “Signore,
io non ho mai ingannato alcuno, e tutti mi dànno
dell'ingannatrice”.
88
“Tutti? Oh sta a vedere che non sono il solo che s'arrabbii
per quella broda.”
“Non voglio dir questo, signore. Ah s'ella sapesse!... Se
potessi versare il mio misero cuore nel suo!...”
“Ma non piangete così. Che diamine avete? Vi domando
perdono, se v'ho sgridata a torto. Credo benissimo che
non sia per vostra colpa che m'ebbi un caffè così cattivo.”
“Eh! non piango per ciò, signore.”
Il mio amor proprio restò alquanto mortificato, ma sorrisi.
“Piangete adunque all'occasione della mia sgridata, ma
per tutt'altro?”
“Veramente sì.”
“Chi v'ha dato dell'ingannatrice?”
“Un amante.”
E si coperse il volto dal rossore. E nella sua ingenua fiducia
mi raccontò un idillio comico-serio che mi commosse.
89
CAPO XXIX
Da quel giorno divenni, non so perché, il confidente della
fanciulla, e tornò a trattenersi lungamente con me.
Mi diceva: “Signore, ella è tanto buona, ch'io la guardo
come potrebbe una figlia guardare suo padre”.
“Voi mi fate un brutto complimento;” rispondeva io, respingendo
la sua mano “ho appena trentadue anni, e già
mi guardate come vostro padre.”
“Via, signore, dirò: come fratello.”
E mi prendeva per forza la mano, e me la toccava con
affezione. E tutto ciò era innocentissimo.
Io diceva poi tra me: "Fortuna che non è una bellezza!
altrimenti quest'innocente famigliarità potrebbe sconcertarmi".
Altre volte diceva: "Fortuna ch'è così immatura! Di ragazze
di tale età non vi sarebbe pericolo ch'io m'innamorassi".
Altre volte mi veniva un po' d'inquietudine, parendomi
ch'io mi fossi ingannato nel giudicarla bruttina, ed era
obbligato di convenire che i contorni e le forme non erano
irregolari.
"Se non fosse così pallida," diceva io "e non avesse
quelle poche lenti sul volto, potrebbe passare per bella."
Il vero è che non è possibile di non trovare qualche in-
90
canto nella presenza, negli sguardi, nella favella d'una
giovinetta vivace ed affettuosa. Io poi non avea fatto
nulla per cattivarmi la sua benevolenza, e le era caro
come padre o come fratello, a mia scelta. Perché? Perché
ella avea letto la Francesca da Rimini e l'Eufemio, e
i miei versi la faceano piangere tanto! e poi perch'io era
prigioniero, senza avere, diceva ella, né rubato né ammazzato!
Insomma, io che m'era affezionato a Maddalena senza
vederla, come avrei potuto essere indifferente alle sorellevoli
premure, alle graziose adulazioncelle, agli ottimi
caffè della
“Venezianina adolescente sbirra?”
Sarei un impostore se attribuissi a saviezza il non essermene
innamorato. Non me ne innamorai, unicamente
perché ella avea un amante, del quale era pazza. Guai a
me, se fosse stato altrimenti!
Ma se il sentimento ch'ella mi destò non fu quello che si
chiama amore, confesso che alquanto vi s'avvicinava. Io
desiderava ch'ella fosse felice, ch'ella riuscisse a farsi
sposare da colui che piaceale; non avea la minima gelosia,
la minima idea che potesse scegliere me per oggetto
dell'amor suo. Ma quando io udiva aprir la porta, il cuore
mi battea, sperando che fosse la Zanze; e se non era
ella, io non era contento; e se era, il cuore mi battea più
forte e si rallegrava.
I suoi genitori, che già avevano preso un buon concetto
91
di me, e sapeano ch'ell'era pazzamente invaghita d'un altro,
non si faceano verun riguardo di lasciarla venire
quasi sempre a portarmi il caffè del mattino, e talor
quello della sera.
Ella aveva una semplicità ed un'amorevolezza seducenti.
Mi diceva: “Sono tanto innamorata d'un altro, eppure
sto così volentieri con lei! Quando non vedo il mio
amante, mi annoio dappertutto fuorché qui”.
“Ne sai tu il perché?”
“Non lo so.”
“Te lo dirò io: perché ti lascio parlare del tuo amante.”
“Sarà benissimo; ma parmi che sia anche perché la stimo
tanto tanto!”
Povera ragazza! ella avea quel benedetto vizio di prendermi
sempre la mano, e stringermela, e non s'accorgeva
che ciò ad un tempo mi piaceva e mi turbava.
Sia ringraziato il Cielo che posso rammemorare quella
buona creatura, senza il minimo rimorso!
92
CAPO XXX
Queste carte sarebbero certamente più dilettevoli se la
Zanze fosse stata innamorata di me, o s'io almeno avessi
farneticato per essa. Eppure quella qualità di semplice
benevolenza che ci univa m'era più cara dell'amore. E se
in qualche momento io temea che potesse, nello stolto
mio cuore, mutar natura, allor seriamente me n'attristava.
Una volta, nel dubbio che ciò stesse per accadere, desolato
di trovarla (non sapea per quale incanto) cento volte
più bella che non m'era sembrata da principio, sorpreso
della melanconia ch'io talvolta provava lontano da lei, e
della gioia che recavami la sua presenza, presi a fare per
due giorni il burbero, immaginando ch'ella si divezzerebbe
alquanto dalla famigliarità contratta meco. Il ripiego
valea poco: quella ragazza era sì paziente, sì compassionevole!
Appoggiava il suo gomito sulla finestra, e
stava a guardarmi in silenzio. Poi mi diceva:
“Signore, ella par seccata della mia compagnia; eppure,
se potessi starei qui tutto il giorno, appunto perché vedo
ch'ella ha bisogno di distrazione. Quel cattiv'umore è
l'effetto naturale della solitudine. Ma si provi a ciarlare
alquanto, ed il cattivo umore si dissiperà. E s'ella non
vuol ciarlare, ciarlerò io.”
“Del vostro amante, eh?”
“Eh no! non sempre di lui; so anche parlar d'altro.”
93
E cominciava infatti a raccontarmi de' suoi interessucci
di casa, dell'asprezza della madre, della bonarietà del
padre, delle ragazzate dei fratelli; ed i suoi racconti erano
pieni di semplicità e di grazia. Ma, senza avvedersene,
ricadeva poi sempre nel tema prediletto, il suo sventurato
amore.
Io non volea cessare d'esser burbero, e sperava che se ne
indispettisse. Ella, fosse ciò inavvedutezza od arte, non
se ne dava per intesa, e bisognava ch'io finissi per rasserenarmi,
sorridere, commuovermi, ringraziarla della sua
dolce pazienza con me.
Lasciai andare l'ingrato pensiero di volerla indispettire,
ed a poco a poco i miei timori si calmarono. Veramente
io non erane invaghito. Esaminai lungo tempo i miei
scrupoli; scrissi le mie riflessioni su questo soggetto, e
lo svolgimento di esse mi giovava.
L'uomo talvolta s'atterrisce di spauracchi da nulla. A
fine di non temerli, bisogna considerarli con più attenzione
e più da vicino.
E che colpa v'era s'io desiderava con tenera inquietudine
le sue visite, s'io ne apprezzava la dolcezza, s'io godea
d'essere compianto da lei, e di retribuirle pietà per pietà,
dacché i nostri pensieri relativi uno all'altro erano puri
come i più puri pensieri dell'infanzia, dacché le sue stesse
toccate di mano ed i suoi più amorevoli sguardi, turbandomi,
m'empieano di salutare riverenza?
Una sera, effondendo nel mio cuore una grande afflizio-
94
ne ch'ella avea provato, l'infelice mi gettò le braccia al
collo, e mi coperse il volto delle sue lagrime. In
quest'amplesso non v'era la minima idea profana. Una
figlia non può abbracciare con più rispetto il suo padre.
Se non che, dopo il fatto, la mia immaginativa ne rimase
troppo colpita. Quell'amplesso mi tornava spesso alla
mente, e allora io non potea più pensare ad altro.
Un'altra volta ch'ella s'abbandonò a simile slancio di filiale
confidenza, io tosto mi svincolai dalle sue care
braccia, senza stringerla a me, senza baciarla, e le dissi
balbettando:
“Vi prego, Zanze, non m'abbracciate mai; ciò non va
bene.”
M'affissò gli occhi in volto, li abbassò, arrossì; – e certo
fu la prima volta che lesse nell'anima mia la possibilità
di qualche debolezza a suo riguardo.
Non cessò d'esser meco famigliare d'allora in poi, ma la
sua famigliarità divenne più rispettosa, più conforme al
mio desiderio, e gliene fui grato.
95
CAPO XXXI
Io non posso parlare del male che affligge gli altri uomini;
ma quanto a quello che toccò in sorte a me dacché
vivo, bisogna ch'io confessi che, esaminatolo bene, lo
trovai sempre ordinato a qualche mio giovamento. Sì,
perfino quell'orribile calore che m'opprimeva, e quegli
eserciti di zanzare che mi facean guerra sì feroce! Mille
volte vi ho riflettuto. Senza uno stato di perenne tormento
com'era quello, avrei io avuta la costante vigilanza
necessaria per serbarmi invulnerabile ai dardi d'un amore
che mi minacciava, e che difficilmente sarebbe stato
un amore abbastanza rispettoso, con un'indole sì allegra
ed accarezzante qual'era quella della fanciulla? Se io talora
tremava di me in tale stato, come avrei io potuto
governare le vanità della mia fantasia in un aere alquanto
piacevole, alquanto consentaneo alla letizia?
Stante l'imprudenza de' genitori della Zanze, che cotanto
si fidavano di me; stante l'imprudenza di lei, che non
prevedeva di potermi essere cagione di colpevole ebbrezza;
stante la poca sicurezza della mia virtù, non v'ha
dubbio che il soffocante calore di quel forno e le crudeli
zanzare erano salutar cosa.
Questo pensiero mi riconciliava alquanto con que' flagelli.
Ed allora io mi domandava: "Vorresti tu esserne libero,
e passare in una buona stanza consolata da qualche
fresco respiro, e non veder più quell'affettuosa creatura?".
96
Debbo dire il vero? Io non avea coraggio di rispondere
al quesito.
Quando si vuole un po' di bene a qualcheduno, è indicibile
il piacere che fanno le cose in apparenza più nulle.
Spesso una parola della Zanze, un sorriso, una lagrima,
una grazia del suo dialetto veneziano, l'agilità del suo
braccio in parare col fazzoletto o col ventaglio le zanzare
a sé ed a me, m'infondeano nell'animo una contentezza
fanciullesca che durava tutto il giorno. Principalmente
m'era dolce il vedere che le sue afflizioni scemassero
parlandomi, che la mia pietà le fosse cara, che i miei
consigli la persuadessero, e che il suo cuore s'infiammasse
allorché ragionavamo di virtù e di Dio.
“Quando abbiamo parlato insieme di religione,” diceva
ella “io prego più volentieri e con più fede.”
E talvolta troncando ad un tratto un ragionamento frivolo
prendeva la Bibbia, l'apriva, baciava a caso un versetto,
e volea quindi ch'io gliel traducessi e commentassi. E
dicea:
“Vorrei che ogni volta che rileggerà questo versetto, ella
si ricordasse che v'ho impresso un bacio.”
Non sempre per verità i suoi baci cadeano a proposito,
massimamente se capitava aprire il Cantico de' Cantici.
Allora, per non farla arrossire, io profittava della sua
ignoranza del latino, e mi prevaleva di frasi in cui, salva
la santità di quel volume, salvassi pur l'innocenza di lei,
ambe le quali m'ispiravano altissima venerazione. In tali
97
casi non mi permisi mai di sorridere. Era tuttavia non
picciolo imbarazzo per me, quando alcune volte, non intendendo
ella bene la mia pseudo-versione, mi pregava
di tradurle il periodo parola per parola, e non mi lasciava
passare fuggevolmente ad altro soggetto.
98
CAPO XXXII
Nulla è durevole quaggiù! La Zanze ammalò. Ne' primi
giorni della sua malattia, veniva a vedermi lagnandosi di
grandi dolori di capo. Piangeva, e non mi spiegava il
motivo del suo pianto. Solo balbettò qualche lagnanza
contro l'amante. “È uno scellerato,” diceva ella “ma Dio
gli perdoni!”
Per quanto io la pregassi di sfogare, come soleva, il suo
cuore, non potei sapere ciò che a tal segno l'addolorasse.
“Tornerò domattina” mi disse una sera. Ma il dì seguente
il caffè mi fu portato da sua madre, gli altri giorni da'
secondini, e la Zanze era gravemente inferma.
I secondini mi dicean cose ambigue dell'amore di quella
ragazza, le quali mi faceano drizzare i capelli. Una seduzione?
Ma forse erano calunnie. Confesso che vi prestai fede, e
fui conturbatissimo di tanta sventura. Mi giova tuttavia
sperare che mentissero.
Dopo più d'un mese di malattia, la poveretta fu condotta
in campagna, e non la vidi più.
È indicibile quant'io gemessi di questa perdita. Oh,
come la mia solitudine divenne più orrenda! Oh come
cento volte più amaro della sua lontananza erami il pensiero
che quella buona creatura fosse infelice! Ella aveami
tanto colla sua dolce compassione consolato nelle
99
mie miserie; e la mia compassione era sterile per lei! Ma
certo sarà stata persuasa ch'io la piangeva; ch'io avrei
fatto non lievi sacrifizi per recarle, se fosse stato possibile,
qualche conforto; ch'io non cesserei mai di benedirla
e di far voti per la sua felicità!
A' tempi della Zanze, le sue visite, benché pur sempre
troppo brevi, rompendo amabilmente la monotonia del
mio perpetuo meditare e studiare in silenzio, intessendo
alle mie idee altre idee, eccitandomi qualche affetto soave,
abbellivano veramente la mia avversità, e mi doppiavano
la vita.
Dopo, tornò la prigione ad essere per me una tomba. Fui
per molti giorni oppresso di mestizia, a segno di non
trovar più nemmeno alcun piacere nello scrivere. La mia
mestizia era per altro tranquilla, in paragone delle smanie
ch'io aveva per l'addietro provate. Voleva ciò dire
ch'io fossi già più addimesticato coll'infortunio? più filosofo?
più cristiano? ovvero solamente che quel soffocante
calore della mia stanza valesse a prostrare persino
le forze del mio dolore? Ah! non le forze del dolore! Mi
sovviene ch'io lo sentiva potentemente nel fondo
dell'anima, – e forse più potentemente, perché io non
avea voglia d'espanderlo gridando e agitandomi.
Certo il lungo tirocinio m'avea già fatto più capace di
patire nuove afflizioni, rassegnandomi alla volontà di
Dio. Io m'era sì spesso detto, essere viltà il lagnarsi, che
finalmente sapea contenere le lagnanze vicine a prorom-
100
pere, e vergognava che pur fossero vicine a prorompere.
L'esercizio di scrivere i miei pensieri avea contribuito a
rinforzarmi l'animo, a disingannarmi delle vanità, a ridurre
la più parte de' ragionamenti a queste conclusioni:
"V'è un Dio: dunque infallibile giustizia: dunque tutto
ciò che avviene è ordinato ad ottimo fine: dunque il patire
dell'uomo sulla terra è pel bene dell'uomo".
Anche la conoscenza della Zanze m'era stata benefica:
m'avea raddolcito l'indole. Il suo soave applauso erami
stato impulso a non ismentire per qualche mese il dovere
ch'io sentiva incombere ad ogni uomo d'essere superiore
alla fortuna, e quindi paziente. E qualche mese di
costanza mi piegò alla rassegnazione.
La Zanze mi vide due sole volte andare in collera. Una
fu quella che già notai, pel cattivo caffè; l'altra fu nel
caso seguente.
Ogni due o tre settimane, m'era portata dal custode una
lettera della mia famiglia; lettera passata prima per le
mani della Commissione, e rigorosamente mutilata con
cassature di nerissimo inchiostro. Un giorno accadde
che, invece di cassarmi solo alcune frasi, tirarono l'orribile
riga su tutta quanta la lettera, eccettuate le parole:
“Carissimo Silvio” che stavano a principio, e il saluto
ch'era in fine: “T'abbracciamo tutti di cuore”.
Fui così arrabbiato di ciò, che alla presenza della Zanze
proruppi in urla, e maledissi non so chi. La povera fanciulla
mi compatì, ma nello stesso tempo mi sgridò
101
d'incoerenza a' miei principii. Vidi ch'ella aveva ragione,
e non maledissi più alcuno.
102
CAPO XXXIII
Un giorno, uno de' secondini entrò nel mio carcere con
aria misteriosa, e mi disse:
“Quando v'era la siora Zanze... siccome il caffè le veniva
portato da essa... e si fermava lungo tempo a discorrere...
ed io temeva che la furbaccia esplorasse tutti i
suoi secreti, signore...”
“Non n'esplorò pur uno” gli dissi in collera “ed io, se ne
avessi, non sarei gonzo da lasciarmeli trar fuori. Continuate.”
“Perdoni, sa; non dico già ch'ella sia un gonzo, ma io
della siora Zanze non mi fidava. Ed ora, signore, ch'ella
non ha più alcuno che venga a tenerle compagnia... mi
fido... di...”
“Di che? Spiegatevi una volta.”
“Ma giuri prima di non tradirmi.”
“Eh, per giurare di non tradirvi, lo posso: non ho mai
tradito alcuno.”
“Dice dunque davvero, che giura, eh?”
“Sì, giuro di non tradirvi. Ma sappiate, bestia che siete,
che uno il quale fosse capace di tradire, sarebbe anche
capace di violare un giuramento.”
Trasse di tasca una lettera, e me la consegnò tremando, e
scongiurandomi di distruggerla, quand'io l'avessi letta.
103
“Fermatevi;” gli dissi aprendola “appena letta, la distruggerò
in vostra presenza.”
“Ma, signore, bisognerebbe ch'ella rispondesse, ed io
non posso aspettare. Faccia con suo comodo. Soltanto
mettiamoci in questa intelligenza. Quando ella sente venire
alcuno, badi che se sono io, canterellerò sempre
l'aria: "Sognai, mi gera un gato". Allora ella non ha a temere
di sorpresa, e può tenersi in tasca qualunque carta.
Ma se non ode questa cantilena, sarà segno che o non
sono io, o vengo accompagnato. In tal caso non si fidi
mai di tenere alcuna carta nascosta, perché potrebb'esservi
perquisizione, ma se ne avesse una, la
stracci sollecitamente e la getti dalla finestra.”
“State tranquillo: vedo che siete accorto, e lo sarò ancor
io.”
“Eppure ella m'ha dato della bestia.”
“Fate bene a rimproverarmelo” gli dissi stringendogli la
mano. “Perdonate.”
Se n'andò, e lessi:
“Sono...” e qui diceva il nome “uno dei vostri
ammiratori: so tutta la vostra Francesca da
Rimini a memoria. Mi arrestarono per...” e qui
diceva la causa della sua cattura e la data “e
darei non so quante libbre del mio sangue per
avere il bene d'essere con voi, o d'avere almeno
un carcere contiguo al vostro, affinché po-
104
tessimo parlare insieme. Dacché intesi da Tremerello”
così chiameremo il confidente “che
voi, signore, eravate preso, e per qual motivo,
arsi di desiderio di dirvi che nessuno vi compiange
più di me, che nessuno vi ama più di
me. Sareste voi tanto buono da accettare la seguente
proposizione, cioè che alleggerissimo
entrambi il peso della nostra solitudine, scrivendoci?
Vi prometto da uomo d'onore, che
anima al mondo da me nol saprebbe mai, persuaso
che la stessa secretezza, se accettate, mi
posso sperare da voi. – Intanto, perchè abbiate
qualche conoscenza di me, vi darò un sunto
della mia storia, ecc.”
Seguiva il sunto.
105
CAPO XXXIV
Ogni lettore che abbia un po' d'immaginativa capirà agevolmente
quanto un foglio simile debba essere elettrico
per un povero prigioniero, massimamente per un prigioniero
d'indole niente affatto selvatica, e di cuore amante.
Il mio primo sentimento fu d'affezionarmi a quell'incognito,
di commuovermi sulle sue sventure, d'esser pieno
di gratitudine per la benevolenza ch'ei mi dimostrava.
“Sì,” sclamai “accetto la tua proposizione, o generoso.
Possano le mie lettere darti egual conforto a quel che mi
daranno le tue, a quel che già traggo dalla tua prima!”
E lessi e rilessi quella lettera con un giubilo da ragazzo,
e benedissi cento volte chi l'avea scritta, e pareami
ch'ogni sua espressione rivelasse un'anima schietta e nobile.
Il sole tramontava; era l'ora della mia preghiera. Oh
come io sentiva Dio! com'io lo ringraziava di trovar
sempre nuovo modo di non lasciar languire le potenze
della mia mente e del mio cuore! Come mi si ravvivava
la memoria di tutti i preziosi suoi doni!
Io era ritto sul finestrone, le braccia tra le sbarre, le
mani incrocicchiate: la chiesa di San Marco era sotto di
me, una moltitudine prodigiosa di colombi indipendenti
amoreggiava, svolazzava, nidificava su quel tetto di
piombo: il più magnifico cielo mi stava dinanzi: io dominava
tutta quella parte di Venezia ch'era visibile dal
106
mio carcere: un romore lontano di voci umane mi feriva
dolcemente l'orecchio. In quel luogo infelice ma stupendo,
io conversava con Colui, gli occhi soli del quale mi
vedeano, gli raccomandava mio padre, mia madre, e ad
una ad una tutte le persone a me care e sembravami
ch'ei mi rispondesse: “T'affidi la mia bontà!” ed io
esclamava: “Si, la tua bontà m'affida!”.
E chiudea la mia orazione intenerito, confortato, e poco
curante delle morsicature che frattanto m'aveano allegramente
dato le zanzare.
Quella sera, dopo tanta esaltazione, la fantasia cominciando
a calmarsi, le zanzare cominciando a divenirmi
insoffribili, il bisogno d'avvolgermi faccia e mani tornando
a farmisi sentire un pensiero volgare e maligno
m'entrò ad un tratto nel capo, mi fece ribrezzo, volli cacciarlo
e non potei.
Tremerello m'aveva accennato un infame sospetto, intorno
la Zanze: che fosse un'esploratrice de' miei secreti,
ella! quell'anima candida! che nulla sapeva di politica!
che nulla volea saperne!
Di lei m'era impossibile dubitare; ma mi chiesi: "Ho io
la stessa certezza intorno Tremerello? E se quel mariuolo
fosse stromento d'indagini subdole? Se la lettera fosse
fabbricata da chi sa chi, per indurmi a fare importanti
confidenze al novello amico? Forse il preteso prigione
che mi scrive, non esiste neppure; – forse esiste, ed è un
perfido che cerca d'acquistare secreti, per far la sua salu-
107
te rivelandoli; – forse è un galantuomo, sì, ma il perfido
è Tremerello, che vuol rovinarci tutti e due per guadagnare
un'appendice al suo salario".
Oh brutta cosa, ma troppo naturale a chi geme in carcere,
il temere dappertutto inimicizia e frode!
Tai dubbi m'angustiavano, m'avvilivano. No; per la Zanze
io non avea mai potuto averli un momento! Tuttavia,
dacché Tremerello avea scagliata quella parola riguardo
a lei, un mezzo dubbio pur mi crucciava, non sovr'essa,
ma su coloro che la lasciavano venire nella mia stanza.
Le avessero, per proprio zelo o per volontà superiore,
dato l'incarico di esploratrice? Oh, se ciò fosse stato,
come furono mal serviti!
Ma circa la lettera dell'incognito, che fare? Appigliarsi
ai severi, gretti consigli della paura che s'intitola prudenza?
Rendere la lettera a Tremerello, e dirgli: "Non
voglio rischiare la mia pace?" E se non vi fosse alcuna
frode? E se l'incognito fosse un uomo degnissimo della
mia amicizia, degnissimo ch'io rischiassi alcunché per
temprargli le angosce della solitudine? Vile! tu stai forse
a due passi dalla morte, la feral sentenza può pronunciarsi
da un giorno all'altro, e ricuseresti di fare ancora
un atto d'amore? Rispondere, rispondere io debbo! Ma
venendo per disgrazia a scoprirsi questo carteggio, e
nessuno potesse pure in coscienza farcene delitto, non è
egli vero tuttavia che un fiero castigo cadrebbe sul povero
Tremerello? Questa considerazione non è ella ba-
108
stante ad impormi come assoluto dovere il non imprendere
carteggio clandestino?
109
CAPO XXXV
Fui agitato tutta sera, non chiusi occhio la notte, e fra
tante incertezze non sapea che risolvere.
Balzai dal letto prima dell'alba, salii sul finestrone, e
pregai. Nei casi ardui bisogna consultarsi fiducialmente
con Dio, ascoltare le sue ispirazioni, e attenervisi.
Così feci, e dopo lunga preghiera, discesi, scossi le zanzare,
m'accarezzai colle mani le guance morsicate, ed il
partito era preso: esporre a Tremerello il mio timore che
da quel carteggio potesse a lui tornar danno; rinunciarvi,
s'egli ondeggiava; accettare, se i terrori non vinceano
lui.
Passeggiai, finché intesi canterellare: “Sognai, mi gera
un gato, E ti me carezzevi”. Tremerello mi portava il
caffè.
Gli dissi il mio scrupolo, non risparmiai parola per mettergli
paura. Lo trovai saldo nella volontà di servire, diceva
egli, due così compiti signori. Ciò era assai in opposizione
colla faccia di coniglio ch'egli aveva e col
nome di Tremerello che gli davamo. Ebbene, fui saldo
anch'io.
“Io vi lascerò il mio vino;” gli dissi “fornitemi la carta
necessaria a questa corrispondenza, e fidatevi che se
odo sonare le chiavi senza la cantilena vostra, distruggerò
sempre in un attimo qualunque oggetto clandestino.”
110
“Eccole appunto un foglio di carta; gliene darò sempre,
finché vuole, e riposo perfettamente sulla sua accortezza.”
Mi bruciai il palato per ingoiar presto il caffè, Tremerello
se ne andò, e mi posi a scrivere.
Faceva io bene? Era, la risoluzione ch'io prendeva, ispirata
veramente da Dio? Non era piuttosto un trionfo del
mio naturale ardimento, del mio anteporre ciò che mi
piace a penosi sacrifizi? un misto d'orgogliosa compiacenza
per la stima che l'incognito m'attestava e di timore
di parere un pusillanime, s'io preferissi un prudente silenzio
ad una corrispondenza alquanto rischiosa?
Come sciogliere questi dubbi? Io li esposi candidamente
al concaptivo rispondendogli, e soggiunsi nondimeno
essere mio avviso, che quando sembra a taluno d'operare
con buone ragioni e senza manifesta ripugnanza della
coscienza, ei non debba più paventare di colpa. Egli tuttavia
riflettesse parimente con tutta la serietà all'assunto
che imprendevamo, e mi dicesse schietto con qual grado
di tranquillità o d'inquietudine vi si determinasse. Che,
se per nuove riflessioni ei giudicava l'assunto troppo temerario,
facessimo lo sforzo di rinunciare al conforto
promessoci dal carteggio, e ci contentassimo d'esserci
conosciuti collo scambio di poche parole ma indelebili e
mallevadrici di alta amicizia.
Scrissi quattro pagine caldissime del più sincero affetto,
accennai brevemente il soggetto della mia prigionia,
111
parlai con effusione di cuore della mia famiglia e d'alcuni
altri miei particolari, e mirai a farmi conoscere nel
fondo dell'anima.
A sera la mia lettera fu portata. Non avendo dormito la
notte precedente, era stanchissimo; il sonno non si fece
invocare, e mi svegliai la mattina seguente ristorato, lieto,
palpitante al dolce pensiero d'aver forse a momenti la
risposta dell'amico.
112
CAPO XXXVI
La risposta venne col caffè. Saltai al collo di Tremerello,
e gli dissi con tenerezza: “Iddio ti rimuneri di tanta
carità!”. I miei sospetti su lui e sull'incognito s'erano
dissipati, non so né anche dir perché; perché m'erano
odiosi; perché avendo la cautela di non parlar mai follemente
di politica, m'apparivano inutili; perché mentre
sono ammiratore dell'ingegno di Tacito, ho tuttavia pochissima
fede nella giustezza del taciteggiare, del veder
molto le cose in nero.
Giuliano (così piacque allo scrivente di firmarsi) cominciava
la lettera con un preambolo di gentilezze, e si diceva
senza alcuna inquietudine sull'impreso carteggio.
Indi scherzava dapprima moderatamente sul mio esitare,
poi lo scherzo acquistava alcun che di pungente. Alfine,
dopo un eloquente elogio sulla sincerità, mi dimandava
perdono se non potea nascondermi il dispiacere che
avea provato, ravvisando in me, diceva egli, una certa
scrupolosa titubanza, una certa cristiana sottigliezza di
coscienza, che non può accordarsi con vera filosofia.
“Vi stimerò sempre” soggiungeva egli “quand'anche non
possiamo accordarci su ciò; ma la sincerità che professo
mi obbliga a dirvi che non ho religione, che le abborro
tutte, che prendo per modestia il nome di Giuliano perché
quel buon imperatore era nemico de' Cristiani, ma
che realmente io vado molto più in là di lui. Il coronato
Giuliano credeva in Dio, ed aveva certe sue bigotterie.
113
Io non ne ho alcuna, non credo in Dio, pongo ogni virtù
nell'amare la verità e chi la cerca, e nell'odiare chi non
mi piace.”
E di questa foggia continuando, non recava ragioni di
nulla, inveiva a dritto e a rovescio contro il Cristianesimo,
lodava con pomposa energia l'altezza della virtù irreligiosa,
e prendeva con istile parte serio e parte faceto
a far l'elogio dell'imperatore Giuliano per la sua apostasia
e pel filantropico tentativo di cancellare dalla terra
tutte le tracce del Vangelo.
Temendo quindi d'aver troppo urtate le mie opinioni,
tornava a dimandarmi perdono e a declamare contro la
tanto frequente mancanza di sincerità. Ripeteva il suo
grandissimo desiderio di stare in relazione con me, e mi
salutava.
Una poscritta diceva: “Non ho altri scrupoli, se non di
non essere schietto abbastanza. Non posso quindi tacervi
di sospettare che il linguaggio cristiano che teneste
meco sia finzione. Lo bramo ardentemente. In tal caso
gettate la maschera; v'ho dato l'esempio”.
Non saprei dire l'effetto strano che mi fece quella lettera.
Io palpitava come un innamorato ai primi periodi:
una mano di ghiaccio sembrò quindi stringermi il cuore.
Quel sarcasmo sulla mia coscienziosità m'offese. Mi
pentii d'aver aperta una relazione con siffatt'uomo: io
che dispregio tanto il cinismo! io che lo credo la più infilosofica,
la più villana di tutte le tendenze! io, a cui
114
l'arroganza impone si poco!
Letta l'ultima parola, pigliai la lettera fra il pollice e
l'indice d'una mano, e il pollice e l'indice dell'altra, ed
alzando la mano sinistra tirai giù rapidamente la destra,
cosicché ciascuna delle due mani rimase in possesso
d'una mezza lettera.
115
CAPO XXXVII
Guardai que' due brani, e meditai un istante sull'incostanza
delle cose umane e sulla falsità delle loro apparenze.
"Poc'anzi tanta brama di questa lettera, ed ora la
straccio per isdegno! Poc'anzi tanto presentimento di futura
amicizia con questo compagno di sventura, tanta
persuasione di mutuo conforto, tanta disposizione a mostrarmi
con lui affettuosissimo, ed ora lo chiamo insolente!"
Stesi i due brani un sull'altro, e collocato di nuovo come
prima l'indice e il pollice di una mano, e l'indice e il pollice
dell'altra, tornai ad alzare la sinistra ed a tirar giù rapidamente
la destra.
Era per replicare la stessa operazione, ma uno dei quarti
mi cadde di mano; mi chinai per prenderlo, e nel breve
spazio di tempo del chinarmi e del rialzarmi, mutai proposito
e m'invogliai di rileggere quella superba scritta.
Siedo, fo combaciare i quattro pezzi sulla Bibbia e rileggo.
Li lascio in quello stato, passeggio, rileggo ancora
ed intanto penso:
"S'io non gli rispondo, ei giudicherà ch'io sia annichilato
di confusione, ch'io non osi ricomparire al cospetto di
tanto Ercole. Rispondiamogli, facciamogli vedere che
non temiamo il confronto delle dottrine. Dimostriamogli
con buona maniera non esservi alcuna viltà nel maturare
i consigli, nell'ondeggiare quando si tratta d'una risolu-
116
zione alquanto pericolosa, e più pericolosa per altri che
per noi. Impari che il vero coraggio non istà nel ridersi
della coscienza, che la vera dignità non ístà nell'orgoglio.
Spieghiamogli la ragionevolezza del Cristianesimo
e l'insussistenza dell'incredulità. – E finalmente se codesto
Giuliano si manifesta d'opinioni così opposte alle
mie, se non mi risparmia pungenti sarcasmi, se degna
così poco di cattivarmi, non è ciò prova almeno ch'ei
non è una spia? – Se non che non potrebb'egli essere un
raffinamento d'arte, quel menar ruvidamente la frusta
addosso al mio amor proprio? – Eppur no; non posso
crederlo. Sono un maligno che, perché mi sento offeso
da quei temerarii scherzi, vorrei persuadermi che chi li
scagliò non può essere che il più abbietto degli uomini.
Malignità volgare, che condannai mille volte in altri, via
dal mio cuore! No, Giuliano è quel che è, e non più, è
un insolente, e non una spia. – Ed ho io veramente il diritto
di dare l'odioso nome d'insolenza a ciò ch'egli reputa
sincerità? – Ecco la tua umiltà, o ipocrita! Basta che
uno, per errore di mente, sostenga opinioni false e derida
la tua fede, subito t'arroghi di vilipenderlo. – Dio sa
se questa umiltà rabbiosa e questo zelo malevolo, nel
petto di me cristiano, non è peggiore dell'audace sincerità
di quell'incredulo! – Forse non gli manca se non un
raggio della grazia, perchè quel suo energico amore del
vero si muti in religione più solida della mia. – Non farei
io meglio di pregare per lui, che d'adirarmi e di suppormi
migliore? – Chi sa, che mentre io stracciava furentemente
la sua lettera, ei non rileggesse con dolce
117
amorevolezza la mia, e si fidasse tanto della mia bontà
da credermi incapace d'offendermi delle sue schiette parole?
– Qual sarebbe il più iniquo dei due, uno che ama
e dice: 'Non sono cristiano', ovvero uno che dice: 'Son
cristiano' e non ama? – È cosa difficile conoscere un
uomo, dopo avere vissuto con lui lunghi anni; ed io vorrei
giudicare costui da una lettera? Fra tante possibilità,
non havvi egli quella che, senza confessarlo a sé medesimo,
ei non sia punto tranquillo del suo ateismo, e che
indi mi stuzzichi a combatterlo, colla secreta speranza di
dover cedere? Oh fosse pure! Oh gran Dio, in mano di
cui tutti gli stromenti più indegni possono essere efficaci,
sceglimi, sceglimi a quest'opera! Detta a me tai potenti
e sante ragioni che convincano quell'infelice! che
lo traggano a benedirti e ad imparare che, lungi da te,
non v'è virtù la quale non sia contraddizione!"
118
CAPO XXXVIII
Stracciai più minutamente, ma senza residuo di collera, i
quattro pezzi di lettera, andai alla finestra, stesi la mano,
e mi fermai a guardare la sorte dei diversi bocconcini di
carta in balia del vento. Alcuni si posarono sui piombi
della chiesa, altri girarono lungamente per aria, e discesero
a terra. Vidi che andavano tanto dispersi, da non esservi
pericolo che alcuno li raccogliesse e ne capisse il
mistero.
Scrissi poscia a Giuliano, e presi tutta la cura per non
essere e per non apparire indispettito.
Scherzai sul suo timore ch'io portassi la sottigliezza di
coscienza ad un grado non accordabile colla filosofia, e
dissi che sospendesse almeno intorno a ciò i suoi giudizi.
Lodai la professione ch'ei faceva di sincerità, l'assicurai
che m'avrebbe trovato eguale a sé in questo riguardo,
e soggiunsi che per dargliene prova io m'accingeva a
difendere il Cristianesimo; “ben persuaso” diceva io
“che, come sarò sempre pronto ad udire amichevolmente
tutte le vostre opinioni, così abbiate la liberalità d'udire
in pace le mie”.
Quella difesa, io mi proponeva di farla a poco a poco,
ed intanto la incominciava, analizzando con fedeltà
l'essenza del Cristianesimo: – culto di Dio, spoglio di
superstizioni, – fratellanza fra gli uomini, – aspirazione
perpetua alla virtù, – umiltà senza bassezza, – dignità
119
senza orgoglio, – tipo, un uomo-Dio! Che di più filosofico
e di più grande?
Intendeva poscia di dimostrare, come tanta sapienza era
più o meno debolmente trasparsa a tutti coloro che coi
lumi della ragione aveano cercato il vero, ma non s'era
mai diffusa nell'universale: e come, venuto il divin Maestro
sulla terra, diede segno stupendo di sé, operando coi
mezzi umanamente più deboli quella diffusione. Ciò che
sommi filosofi mai non poterono, l'abbattimento
dell'idolatria, e la predicazione generale della fratellanza,
s'eseguisce con pochi rozzi messaggeri. Allora
l'emancipazione degli schiavi diviene ognor più frequente,
e finalmente appare una civiltà senza schiavi,
stato di società che agli antichi filosofi pareva impossibile.
Una rassegna della storia, da Gesù Cristo in qua, dovea
per ultimo dimostrare come la religione da lui stabilita
s'era sempre trovata adattata a tutti i possibili gradi
d'incivilimento. Quindi essere falso che, l'incivilimento
continuando a progredire, il Vangelo non sia più accordabile
con esso.
Scrissi a minutissimo carattere ed assai lungamente, ma
non potei tuttavia andar molto oltre; ché mi mancò la
carta. Lessi e rilessi quella mia introduzione, e mi parve
ben fatta. Non v'era pure una frase di risentimento sui
sarcasmi di Giuliano, e le espressioni di benevolenza
abbondavano, ed aveale dettate il cuore già pienamente
120
ricondotto a tolleranza.
Spedii la lettera, ed il mattino seguente ne aspettava con
ansietà la risposta.
Tremerello venne, e mi disse:
“Quel signore non ha potuto scrivere, ma la prega di
continuare il suo scherzo.”
“Scherzo?” sclamai. “Eh, che non avrà detto scherzo!
avrete capito male.”
Tremerello si strinse nelle spalle “Avrò capito male”.
“Ma vi par proprio che abbia detto scherzo?”
“Come mi pare di sentire in questo punto i colpi di San
Marco.” (Sonava appunto il campanone.) Bevvi il caffè
e tacqui.
“Ma ditemi: avea quel signore già letta tutta la mia lettera?”
“Mi figuro di sì; perché rideva, rideva come un matto, e
facea di quella lettera una palla, e la gettava per aria, e
quando gli dissi che non dimenticasse poi di distruggerla,
la distrusse subito.”
“Va benissimo.”
E restituii a Tremerello la chicchera, dicendogli che si
conosceva che il caffè era stato fatto dalla siora Bettina.
“L'ha trovato cattivo?”
“Pessimo.”
121
“Eppur l'ho fatto io, e l'assicuro che l'ho fatto carico, e
non v'erano fondi.”
“Non avrò forse la bocca buona.”
122
CAPO XXXIX
Passeggiai tutta mattina fremendo. "Che razza d'uomo è
questo Giuliano? Perché chiamare la mia lettera uno
scherzo? Perché ridere e giocare alla palla con essa?
Perché non rispondermi pure una riga? Tutti gl'increduli
son così! Sentendo la debolezza delle loro opinioni, se
alcuno s'accinge a confutarle non ascoltano, ridono,
ostentano una superiorità d'ingegno la quale non ha più
bisogno d'esaminar nulla. Sciagurati! E quando mai vi
fu filosofia senza esame, senza serietà? Se è vero che
Democrito ridesse sempre, egli era un buffone! Ma ben
mi sta: perché imprendere questa corrispondenza? Ch'io
mi facessi illusione un momento, era perdonabile. Ma
quando vidi che colui insolentiva, non fui io uno stolto
di scrivergli ancora?"
Era risoluto di non più scrivergli. A pranzo, Tremerello
prese il mio vino, se lo versò in un fiasco, e mettendoselo
in saccoccia:
“Oh, mi accorgo” disse “che ho qui della carta da darle.”
E me la porse.
Se n'andò; ed io guardando quella carta bianca mi sentiva
venire la tentazione di scrivere un'ultima volta a Giuliano,
di congedarlo con una buona lezione sulla turpitudine
dell'insolenza.
"Bella tentazione!" dissi poi "rendergli disprezzo per disprezzo!
fargli odiare vieppiù il Cristianesimo, mostran-
123
dogli in me cristiano impazienza ed orgoglio! – No, ciò
non va. Cessiamo affatto il carteggio. – E se lo cesso
così asciuttamente, non dirà colui del pari, che impazienza
ed orgoglio mi vinsero? – Conviene scrivergli ancora
una volta, e senza fiele. – Ma se posso scrivere senza
fiele, non sarebbe meglio non darmi per inteso delle
sue risate e del nome di scherzo ch'egli ha gratificato
alla mia lettera? Non sarebbe meglio continuar buonamente
la mia apologia del Cristianesimo?"
Ci pensai un poco, e poi m'attenni a questo partito.
La sera spedii il mio piego, ed il mattino seguente ricevetti
alcune righe di ringraziamento, molto fredde, però
senza espressioni mordaci, ma anche senza il minimo
cenno d'approvazione né d'invito a proseguire.
Tal biglietto mi spiacque. Nondimeno fermai di non desistere
sino al fine.
La mia tesi non potea trattarsi in breve, e fu soggetto di
cinque o sei altre lunghe lettere, a ciascuna delle quali
mi veniva risposto un laconico ringraziamento, accompagnato
da qualche declamazione estranea al tema, ora
imprecando i suoi nemici, ora ridendo d'averli imprecati,
e dicendo esser naturale che i forti opprimano i deboli,
e non rincrescergli altro che di non essere forte, ora
confidandomi i suoi amori, e l'impero che questi esercitavano
sulla sua tormentata immaginativa.
Nondimeno, all'ultima mia lettera sul Cristianesimo, ei
diceva che mi stava apparecchiando una lunga risposta.
124
Aspettai più d'una settimana, ed intanto ei mi scriveva
ogni giorno di tutt'altro, e per lo più d'oscenità.
Lo pregai di ricordarsi la risposta di cui mi era debitore,
e gli raccomandai di voler applicare il suo ingegno a pesar
veramente tutte le ragioni ch'io gli avea portate.
Mi rispose alquanto rabbiosamente, prodigandosi gli attributi
di filosofo, d'uomo sicuro, d'uomo che non avea
bisogno di pesare tanto per capire che le lucciole non
erano lanterne. E tornò a parlare allegramente d'avventure
scandalose.
125
CAPO XL
Io pazientava per non farmi dare del bigotto e dell'intollerante,
e perché non disperava che, dopo quella febbre
di erotiche buffonerie, venisse un periodo di serietà. Intanto
gli andava manifestando la mia disapprovazione
alla sua irriverenza per le donne, al suo profano modo di
fare all'amore, e compiangeva quelle infelici ch'ei mi diceva
essere state sue vittime.
Ei fingeva di creder poco alla mia disapprovazione, e ripeteva
“Checché borbottiate d'immoralità, sono certo di
divertirvi co' miei racconti; – tutti gli uomini amano il
piacere come io, ma non hanno la franchezza di parlarne
senza velo; ve ne dirò tante che v'incanterò, e vi sentirete
obbligato in coscienza d'applaudirmi”.
Ma di settimana in settimana, ei non desisteva mai da
queste infamie, ed io (sperando sempre ad ogni lettera di
trovare altro tema, e lasciandomi attrarre dalla curiosità)
leggeva tutto, e l'anima mia restava – non già sedotta –
ma pur conturbata, allontanata da pensieri nobili e santi.
Il conversare cogli uomini degradati degrada, se non si
ha una virtù molto maggiore della comune, molto maggiore
della mia.
"Eccoti punito" diceva io a me stesso "della tua presunzione!
Ecco ciò che si guadagna a voler fare il missionario
senza la santità da ciò!"
Un giorno mi risolsi a scrivergli queste parole:
126
“Mi sono sforzato finora di chiamarvi ad altri soggetti, e
voi mi mandate sempre novelle che vi dissi schiettamente
dispiacermi. Se v'aggrada che favelliamo di cose più
degne continueremo la corrispondenza, altrimenti tocchiamoci
la mano, e ciascuno se ne stia con sé.”
Fui per due giorni senza risposta, e dapprima ne gioii.
“Oh benedetta solitudine!” andava sclamando “quanto
meno amara tu sei d'una conversazione inarmonica e
snobilitante! Invece di crucciarmi leggendo impudenze,
invece di faticarmi invano ad oppor loro l'espressione di
aneliti che onorino l'umanità, tornerò a conversare con
Dio, colle care memorie della mia famiglia e de' miei
veri amici. Tornerò a leggere maggiormente la Bibbia, a
scrivere i miei pensieri sulla tavola studiando il fondo
del mio cuore e procacciando di migliorarlo, a gustare le
dolcezze d'una melanconia innocente, mille volte preferibili
ad immagini liete ed inique.”
Tutte le volte che Tremerello entrava nel mio carcere mi
diceva:
“Non ho ancor risposta.”
“Va bene” rispondeva io.
Il terzo giorno mi disse:
“Il signor N.N. è mezzo ammalato.”
“Che ha?”
“Non lo dice, ma è sempre steso sul letto, non mangia,
non bee, ed è di mal umore.”
127
Mi commossi, pensando ch'egli pativa e non aveva alcuno
che lo confortasse.
Mi sfuggì dalle labbra, o piuttosto dal cuore:
“Gli scriverò due righe.”
“Le porterò stassera” disse Tremerello; e se ne andò.
Io era alquanto imbarazzato, mettendomi al tavolino.
"Fo io bene a ripigliare il carteggio? Non benediceva io
dianzi la solitudine come un tesoro riacquistato? Che incostanza
è dunque la mia! – Eppure quell'infelice non
mangia, non beve; sicuramente è ammalato. È questo il
momento d'abbandonarlo? L'ultimo mio viglietto era
aspro: avrà contribuito ad affliggerlo. Forse, ad onta dei
nostri diversi modi di sentire, ei non avrebbe mai disciolta
la nostra amicizia. Il mio viglietto gli sarà sembrato
più malevolo che non era: ei l'avrà preso per un
assoluto sprezzante congedo."
128
CAPO XLI
Scrissi così:
“Sento che non istate bene, e me ne duole vivamente.
Vorrei di tutto cuore esservi vicino, e prestarvi tutti gli
uffici d'amico. Spero che la vostra poco buona salute
sarà stata l'unico motivo del vostro silenzio, da tre giorni
in qua. Non vi sareste già offeso del mio viglietto
dell'altro di? Lo scrissi, v'assicuro, senza la minima malevolenza,
e col solo scopo di trarvi a più serii soggetti
di ragionamento. Se lo scrivere vi fa male, mandatemi
soltanto nuove esatte della vostra salute: io vi scriverò
ogni giorno qualcosetta per distrarvi, e perché vi sovvenga
che vi voglio bene.”
Non mi sarei mai aspettato la lettera ch'ei mi rispose.
Cominciava così:
“Ti disdico l'amicizia; se non sai che fare della mia, io
non so che fare della tua. Non sono uomo che perdoni
offese, non sono uomo che, rigettato una volta, ritorni.
Perché mi sai infermo, ti riaccosti ipocritamente a me,
sperando che la malattia indebolisca il mio spirito e mi
tragga ad ascoltare le tue prediche...” E andava innanzi
di questo modo, vituperandomi con violenza, schernendomi,
ponendo in caricatura tutto ciò ch'io gli avea detto
di religione e di morale, protestando di vivere e di morire
sempre lo stesso, cioè col più grand'odio e col più
gran disprezzo contro tutte le filosofie diverse dalla sua.
129
Restai sbalordito!
"Le belle conversioni ch'io fo!" dicev'io con dolore ed
inorridendo. "Dio m'è testimonio se le mie intenzioni
non erano pure! – No, queste ingiurie non le ho meritate!
– Ebbene, pazienza; è un disinganno di più. Tal sia di
colui, se s'immagina offese per aver la voluttà di non
perdonarle! Più di quel che ho fatto non sono obbligato
di fare."
Tuttavia, dopo alcuni giorni il mio sdegno si mitigò, e
pensai che una lettera frenetica poteva essere stato frutto
d'un esaltamento non durevole. "Forse ei già se ne vergogna"
diceva io "ma è troppo altero da confessare il
suo torto. Non sarebbe opera generosa, or ch'egli ha
avuto tempo di calmarsi, lo scrivergli ancora?"
Mi costava assai far tanto sacrifizio d'amor proprio, ma
lo feci. Chi s'umilia senza bassi fini, non si degrada,
qualunque ingiusto spregio gliene torni.
Ebbi per risposta una lettera meno violenta, ma non
meno insultante. L'implacato mi diceva ch'egli ammirava
la mia evangelica moderazione.
“Or dunque ripigliamo pure” proseguiva egli “la nostra
corrispondenza; ma parliamo chiaro. Noi non ci amiamo.
Ci scriveremo per trastullare ciascuno se stesso,
mettendo sulla carta liberamente tutto ciò che ci viene in
capo: voi le vostre immaginazioni serafiche ed io le mie
bestemmie; voi le vostre estasi sulla dignità dell'uomo e
della donna, io l'ingenuo racconto delle mie profanazio-
130
ni; sperando io di convertir voi, e voi di convertir me.
Rispondetemi se vi piaccia il patto.”
Risposi: “Il vostro non è un patto, ma uno scherno. Abbondai
in buon volere con voi. La coscienza non mi obbliga
più ad altro che ad augurarvi tutte le felicità per
questa e per l'altra vita”.
Così finì la mia clandestina relazione con quell'uomo –
chi sa? – forse più inasprito dalla sventura e delirante
per disperazione, che malvagio.
131
CAPO XLII
Benedissi un'altra volta davvero la solitudine, ed i miei
giorni passarono di nuovo per alcun tempo senza vicende.
Finì la state; nell'ultima metà di settembre, il caldo scemava.
Ottobre venne; io mi rallegrava allora d'avere una
stanza che nel verno doveva esser buona. Ecco una mattina
il custode che mi dice avere ordine di mutarmi di
carcere.
“E dove si va?”
“A pochi passi, in una camera più fresca.”
“E perché non pensarci quand'io moriva dal caldo, e
l'aria era tutta zanzare, ed il letto era tutto cimici?”
“Il comando non è venuto prima.”
“Pazienza, andiamo.”
Bench'io avessi assai patito in quel carcere, mi dolse di
lasciarlo; non soltanto perché nella fredda stagione doveva
essere ottimo, ma per tanti perché. Io v'avea quelle
formiche, ch'io amava e nutriva con sollecitudine, se
non fosse espressione ridicola, direi quasi paterna. Da
pochi giorni quel caro ragno di cui parlai, era, non so
per qual motivo, emigrato; ma io diceva: "Chi sa che
non si ricordi di me e non ritorni? Ed or che me ne vado,
ritornerà forse, e troverà la prigione vota, o se vi sarà
qualch'altro ospite, potrebbe essere un nemico de' ragni,
132
e raschiar giù colla pantofola quella bella tela, e schiacciare
la povera bestia! Inoltre quella trista prigione non
m'era stata abbellita dalla pietà della Zanze? A quella finestra
s'appoggiava sì spesso, e lasciava cadere generosamente
i bricioli de' buzzolai alle mie formiche. Lì solea
sedere; qui mi fece il tal racconto; qui il tal altro; là
s'inchinava sul mio tavolino e le sue lagrime vi grondarono!
".
Il luogo ove mi posero era pur sotto i Piombi, ma a tramontana
e ponente, con due finestre, una di qua, l'altra
di là; soggiorno di perpetui raffreddori, e d'orribile
ghiaccio ne' mesi rigidi.
La finestra a ponente era grandissima; quella a tramontana
era piccola ed alta, al disopra del mio letto.
M'affacciai prima a quella, e vidi che metteva verso il
palazzo del patriarca. Altre prigioni erano presso la mia,
in un'ala di poca estensione a destra, ed in uno sporgimento
di fabbricato che mi stava dirimpetto. In quello
sporgimento stavano due carceri, una sull'altra. La inferiore
aveva un finestrone enorme, pel quale io vedea
dentro passeggiare un uomo signorilmente vestito. Era il
signor Caporali di Cesena. Questi mi vide, mi fece qualche
segno, e ci dicemmo i nostri nomi.
Volli quindi esaminare dove guardasse l'altra mia finestra.
Posi il tavolino sul letto e sul tavolino una sedia,
m'arrampicai sopra, e vidi essere a livello d'una parte
del tetto del palazzo. Al di là del palazzo appariva un
133
bel tratto della città e della laguna.
Mi fermai a considerare quella bella veduta, e udendo
che s'apriva la porta, non mi mossi. Era il custode, il
quale scorgendomi lassù arrampicato, dimenticò ch'io
non poteva passare come un sorcio attraverso le sbarre,
pensò ch'io tentassi di fuggire, e nel rapido istante del
suo turbamento saltò sul letto, ad onta di una sciatica
che lo tormentava, e m'afferrò per le gambe, gridando
come un'aquila.
“Ma non vedete,” gli dissi “o smemorato, che non si può
fuggire per causa di queste sbarre? Non capite che salii
per sola curiosità?”
“Vedo, sior, vedo, capisco, ma la cali giù, le digo, la
cali, queste le son tentazion de scappar.”
E mi convenne discendere, e ridere.
134
CAPO XLIII
Alle finestre delle prigioni laterali conobbi sei altri detenuti
per cose politiche.
Ecco dunque che, mentre io mi disponeva ad una solitudine
maggiore che in passato, io mi trovo in una specie
di mondo. A principio m'increbbe, sia che il lungo vivere
romito avesse già fatto alquanto insocievole l'indole
mia, sia che il dispiacente esito della mia conoscenza
con Giuliano mi rendesse diffidente.
Nondimeno quel poco di conversazione che prendemmo
a fare, parte a voce e parte a segni, parvemi in breve un
beneficio, se non come stimolo ad allegrezza, almeno
come divagamento. Della mia relazione con Giuliano
non feci motto con alcuno. C'eravamo egli ed io dato
parola d'onore che il segreto resterebbe sepolto in noi.
Se ne favello in queste carte, gli è perché, sotto gli occhi
di chiunque andassero, gli sarebbe impossibile indovinare
chi, di tanti che giacevano in quelle carceri, fosse
Giuliano.
Alle nuove mentovate conoscenze di concaptivi
s'aggiunse un'altra che mi fu pure dolcissima
Dalla finestra grande io vedeva, oltre lo sporgimento di
carceri che mi stava in faccia, una estensione di tetti, ornata
di camini, d'altane, di campanili, di cupole, la quale
andava a perdersi colla prospettiva del mare e del cielo.
Nella casa più vicina a me, ch'era un'ala del patriarcato,
135
abitava una buona famiglia, che acquistò diritti alla mia
riconoscenza mostrandomi coi suoi saluti la pietà ch'io
le ispirava.
Un saluto, una parola d'amore agl'infelici, è una gran carità!
Cominciò colà, da una finestra, ad alzare le sue manine
verso me un ragazzetto di nove o dieci anni, e l'intesi
gridare:
“Mamma, mamma, han posto qualcheduno lassù ne'
Piombi. O povero prigioniero, chi sei?”
“Io sono Silvio Pellico” risposi.
Un altro ragazzo più grandicello corse anch'egli alla finestra,
e gridò:
“Tu sei Silvio Pellico?”
“Sì, e voi cari fanciulli?”
“Io mi chiamo Antonio S..., e mio fratello Giuseppe.”
Poi si voltava indietro, e diceva: “Che cos'altro debbo
dimandargli?”.
Ed una donna, che suppongo essere stata lor madre, e
stava mezzo nascosta, suggeriva parole gentili a que'
cari figliuoli, ed essi le diceano, ed io ne li ringraziava
colla più viva tenerezza.
Quelle conversazioni erano piccola cosa, e non bisognava
abusarne per non far gridare il custode, ma ogni gior-
136
no ripetevansi con mia grande consolazione, all'alba, a
mezzodì e a sera. Quando accendevano il lume, quella
donna chiudeva la finestra, i fanciulli gridavano: “Buona
notte, Silvio!” ed ella, fatta coraggiosa dall'oscurità,
ripetea con voce commossa: “Buona notte, Silvio! coraggio!”.
Quando que' fanciulli faceano colezione o merenda, mi
diceano:
“Oh se potessimo darti del nostro caffè e latte! Oh se
potessimo darti de' nostri buzzolai! Il giorno che andrai
in libertà sovvengati di venirci a vedere. Ti daremo dei
buzzolai belli e caldi, e tanti baci!”
137
CAPO XLIV
Il mese d'ottobre era la ricorrenza del più brutto de' miei
anniversari Io era stato arrestato il 13 di esso mese
dell'anno antecedente. Parecchie tristi memorie mi ricorrevano
inoltre in quel mese. Due anni prima, in ottobre,
s'era per funesto accidente annegato nel Ticino un valentuomo
ch'io molto onorava. Tre anni prima, in ottobre,
s'era involontariamente ucciso con uno schioppo
Odoardo Briche, giovinetto ch'io amava quasi fosse stato
mio figlio. A' tempi della mia prima gioventù, in ottobre,
un'altra grave afflizione m'avea colpito.
Bench'io non sia superstizioso, il rincontrarsi fatalmente
in quel mese ricordanze così infelici, mi rendea tristissimo.
Favellando dalla finestra con que' fanciulli e co' miei
concaptivi, io mi fingea lieto, ma appena rientrato nel
mio antro un peso inenarrabile di dolore mi piombava
sull'anima.
Prendea la penna per comporre qualche verso o per attendere
ad altra cosa letteraria, ed una forza irresistibile
parea costringermi a scrivere tutt'altro. Che? lunghe lettere
ch'io non poteva mandare; lunghe lettere alla mia
cara famiglia, nelle quali io versava tutto il mio cuore.
Io le scriveva sul tavolino, e poi le raschiava. Erano calde
espressioni di tenerezza, e rimembranze della felicità
ch'io aveva goduto presso genitori, fratelli e sorelle così
138
indulgenti, così amanti. Il desiderio ch'io sentiva di loro
m'ispirava un'infinità di cose appassionate. Dopo avere
scritto ore ed ore, mi restavano sempre altri sentimenti a
svolgere.
Questo era, sotto una nuova forma, un ripetermi la mia
biografia, ed illudermi ridipingendo il passato; un forzarmi
a tener gli occhi sul tempo felice che non era più.
Ma, oh Dio! quante volte, dopo aver rappresentato con
animatissimo quadro un tratto della mia più bella vita,
dopo avere inebbriata la fantasia fino a parermi ch'io
fossi colle persone a cui parlava, mi ricordava repentinamente
del presente, e mi cadea la penna ed inorridiva!
Momenti veramente spaventosi eran quelli! Aveali già
provati altre volte, ma non mai con convulsioni pari a
quelle che or mi assalivano.
Io attribuiva tali convulsioni e tali orribili angosce al
troppo eccitamento degli affetti, a cagione della forma
epistolare ch'io dava a quegli scritti, e del dirigerli a persone
si care.
Volli far altro, e non potea; volli abbandonare almeno la
forma epistolare, e non potea. Presa la penna, e messomi
a scrivere, ciò che ne risultava era sempre una lettera
piena di tenerezza e di dolore.
"Non son io più libero del mio volere?" andava dicendo.
"Questa necessità di fare ciò che non vorrei fare, è dessa
uno stravolgimento del mio cervello? Ciò per l'addietro
non m'accadeva. Sarebbe stata cosa spiegabile ne' primi
139
tempi della mia detenzione; ma ora che sono maturato
alla vita carceraria, ora che la fantasia dovrebbe essersi
calmata su tutto, ora che mi son cotanto nutrito di riflessioni
filosofiche e religiose, come divento io schiavo
delle cieche brame del cuore, e pargoleggio così? Applichiamoci
ad altro."
Cercava allora di pregare, o d'opprimermi collo studio
della lingua tedesca. Vano sforzo! Io m'accorgeva di tornar
a scrivere un'altra lettera.
140
CAPO XLV
Simile stato era una vera malattia; non so se debba dire,
una specie di sonnambulismo. Era senza dubbio effetto
d'una grande stanchezza, operata dal pensare e dal vegliare.
Andò più oltre. Le mie notti divennero costantemente
insonni e per lo più febbrili. Indarno cessai di prendere
caffè la sera; l'insonnia era la stessa.
Ma pareva che in me fossero due uomini, uno che voleva
sempre scriver lettere, e l'altro che voleva far altro.
"Ebbene" diceva io "transigiamo, scrivi pur lettere, ma
scrivile in tedesco; così impareremo quella lingua. "
Quindi in poi scriveva tutto in un cattivo tedesco. Per tal
modo almeno feci qualche progresso in quello studio.
Il mattino, dopo lunga veglia, il cervello spossato cadeva
in qualche sopore. Allora sognava, o pinttosto delirava,
di vedere il padre, la madre, o altro mio caro disperarsi
sul mio destino. Udiva di loro i più miserandi singhiozzi,
e tosto mi destava singhiozzando e spaventato.
Talvolta in que' brevissimi sogni sembravami d'udir la
madre consolare gli altri, entrando con essi nel mio carcere,
e volgermi le più sante parole sul dovere della rassegnazione;
e quand'io più rallegrava del suo coraggio e
del coraggio degli altri, ella prorompeva improvvisamente
in lagrime, e tutti piangevano. Niuno può dire
141
quali strazii fossero allora quelli all'anima mia.
Per uscire di tanta miseria, provai di non andare più affatto
a letto. Teneva acceso il lume l'intera notte, e stava
al tavolino a leggere e scrivere. Ma che? Veniva il momento
ch'io leggeva, destissimo, ma senza capir nulla, e
che assolutamente la testa più non mi reggeva a comporre
pensieri. Allora io copiava qualche cosa, ma copiava
ruminando tutt'altro che ciò ch'io scriveva, ruminando
le mie afflizioni.
Eppure, s'io andava a letto era peggio. Niuna posizione
m'era tollerabile, giacendo: m'agitava convulso, e conveniva
alzarmi. Ovvero, se alquanto dormiva, que' disperanti
sogni mi faceano più male del vegliare.
Le mie preci erano aride, e nondimeno io le ripeteva sovente;
non con lungo orare di parole, ma invocando
Dio! Dio unito all'uomo ed esperto degli umani dolori!
In quelle orrende notti, l'immaginativa mi s'esaltava talora
in guisa che pareami, sebbene svegliato, or d'udir
gemiti nel mio carcere, or d'udir risa soffocate.
Dall'infanzia in poi non era mai stato credulo a streghe e
folletti, ed or quelle risa e que' gemiti mi atterrivano, e
non sapea come spiegar ciò, ed era costretto a dubitare
s'io non fossi ludibrio d'incognite maligne potenze.
Più volte presi tremando il lume, e gridai se v'era alcuno
sotto il letto che mi beffasse. Più volte mi venne il dubbio
che m'avessero tolto dalla prima stanza e trasportato
in questa perché ivi fosse qualche trabocchello, ovvero
142
nelle pareti qualche secreta apertura, donde i miei sgherri
spiassero tutto ciò ch'io faceva e si divertissero crudelmente
a spaventarmi.
Stando al tavolino, or pareami che alcuno mi tirasse pel
vestito, or che fosse data una spinta ad un libro, il quale
cadeva a terra, or che una persona dietro a me soffiasse
sul lume per ispegnerlo. Allora io balzava in piedi, guardava
intorno, passeggiava con diffidenza, e chiedeva a
me stesso s'io fossi impazzato od in senno. Non sapea
più che cosa, di ciò ch'io vedeva e sentiva, fosse realtà
od illusione, e sclamava con angoscia:
“Deus meus, Deus meus, ut quid dereliquisti me?”
143
CAPO XLVI
Una volta, andato a letto alquanto prima dell'alba, mi
parve d'avere la più gran certezza d'aver messo il fazzoletto
sotto il capezzale. Dopo un momento di sopore, mi
destai al solito, e mi sembrava che mi strangolassero.
Sento d'avere il collo strettamente avvolto. Cosa strana!
Era avvolto col mio fazzoletto, legato forte a più nodi.
Avrei giurato di non aver fatto que' nodi, di non aver
toccato il fazzoletto, dacché l'avea messo sotto il capezzale.
Convieni ch'io avessi operato sognando o delirando,
senza più serbarne alcuna memoria; ma non potea
crederlo, e d'allora in poi stava in sospetto ogni notte
d'essere strangolato.
Capisco quanto simili vaneggiamenti debbano essere ridicoli
altrui, ma a me che li provai faceano tal male che
ne raccapriccio ancora.
Si dileguavano ogni mattino; e finché durava la luce del
dì, io mi sentiva l'animo così rinfrancato contro que' terrori,
che mi sembrava impossibile di doverli mai più patire.
Ma al tramonto del sole io cominciava a rabbrividire,
e ciascuna notte riconduceva le brutte stravaganze
della precedente.
Quanto maggiore era la mia debolezza nelle tenebre,
tanto maggiori erano i miei sforzi durante il giorno per
mostrarmi allegro ne' colloquii co' compagni, co' due ragazzi
del patriarcato e co' miei carcerieri. Nessuno,
144
udendomi scherzare com'io faceva, si sarebbe immaginato
la misera infermità ch'io soffriva. Sperava con quegli
sforzi di rinvigorirmi; ed a nulla giovavano. Quelle
apparenze notturne, che il giorno io chiamava sciocchezze,
la sera tornavano ad essere per me realtà spaventevoli.
Se avessi ardito, avrei supplicato la Commissione di
mutarmi di stanza, ma non seppi mai indurmivi, temendo
di far ridere.
Essendo vani tutti i raziocinii, tutti i proponimenti, tutti
gli studii, tutte le preghiere, l'orribile idea d'essere totalmente
e per sempre abbandonato da Dio s'impadronì di
me.
Tutti que' maligni sofismi contro la Provvidenza, che in
istato di ragione, poche settimane prima, m'apparivano
sì stolti, or vennero a frullarmi nel capo bestialmente, e
mi sembrarono attendibili. Lottai contro questa tentazione
parecchi dì, poi mi vi abbandonai.
Sconobbi la bontà della religione; dissi, come avea udito
dire da rabbiosi atei, e come testé Giuliano scriveami:
“La religione non vale ad altro che ad indebolire le menti”.
M'arrogai di credere che rinunciando a Dio la mente
mi si rinforzerebbe. Forsennata fiducia! Io negava Dio,
e non sapea negare gl'invisibili malefici enti che sembravano
circondarmi e pascersi de miei dolori.
Come qualificare quel martirio? Basta egli il dire ch'era
una malattia? od era egli, nello stesso tempo, un castigo
145
divino per abbattere il mio orgoglio e farmi conoscere
che, senza un lume particolare, io potea divenire incredulo
come Giuliano, e più insensato di lui?
Checché ne sia, Dio mi liberò di tanto male quando
meno me l'aspettava.
Una mattina, preso il caffè, mi vennero vomiti violenti,
e coliche. Pensai che m'avessero avvelenato. Dopo la fatica
de' vomiti, era tutto in sudore, e stetti a letto. Verso
mezzogiorno mi addormentai, e dormii placidamente
fino a sera.
Mi svegliai, sorpreso di tanta quiete; e, parendomi di
non aver più sonno, m'alzai. "Stando alzato" diss'io
"sarò più forte contro i soliti terrori."
Ma i terrori non vennero. Giubilai, e nella piena della
mia riconoscenza, tornando a sentire Iddio, mi gettai a
terra ad adorarlo e chiedergli perdono d'averlo per più
giorni negato. Quell'effusione di gioia esaurì le mie forze,
e fermatomi in ginocchio alquanto, appoggiato ad
una sedia, fui ripigliato dal sonno, e m'addormentai in
quella posizione.
Di lì non so se ad un'ora o più ore, mi desto a mezzo, ma
appena ho tempo di buttarmi vestito sul letto, e ridormo
sino all'aurora. Fui sonnolento ancor tutto il giorno; la
sera mi coricai presto, e dormii l'intera notte. Qual crisi
erasi operata in me? Lo ignoro, ma io era guarito.
146
CAPO XLVII
Cessarono le nausee che pativa da lungo tempo il mio
stomaco, cessarono i dolori di capo, e mi venne un appetito
straordinario. Io digeriva eccellentemente, e cresceva
in forze. Mirabile Provvidenza! ella m'avea tolto
le forze per umiliarmi; ella me le rendea perché appressavasi
l'epoca delle sentenze, e volea ch'io non soccombessi
al loro annunzio.
Addì 24 novembre, uno de' nostri compagni, il dottor
Foresti, fu tolto dalle carceri de' Piombi e trasportato
non sapevam dove. Il custode, sue moglie ed i secondini
erano atterriti; niuno di loro volea darmi luce su questo
mistero.
“E che cosa vuol ella sapere,” diceami Tremerello “se
nulla v'è di buono a sanare? Le ho detto già troppo, le
ho detto già troppo.”
“Su via, che serve il tacere?” gridai raccapricciando
“non v'ho io capito? Egli è dunque condannato a morte?”
“Chi?... egli?... il dottor Foresti...”
Tremerello esitava; ma la voglia di chiacchierare non
era l'infima delle sue virtù.
“Non dica poi che son ciarlone; io non volea proprio
aprir bocca su queste cose. Si ricordi che m'ha costretto.”
147
“Si, sì, v'ho costretto; ma, animo! ditemi tutto Che n'è
del povero Foresti?”
“Ah, signore! gli fecero passare il ponte de' Sospiri! egli
è nelle carceri criminali! La sentenza di morte è state
letta a lui e a due altri.”
“E si eseguirà? quando? Oh miseri! E chi sono gli altri
due?”
“Non so altro, non so altro. Le sentenze non sono ancora
pubblicate. Si dice per Venezia che vi saranno parecchie
commutazioni di pena. Dio volesse che la morte non
s'eseguisse per nessuno di loro! Dio volesse che, se non
son tutti salvi da morte, ella almeno lo fosse! Io ho messo
a lei tale affezione... perdoni la libertà... come se fosse
un mio fratello!”
E se n'andò commosso. Il lettore può pensare in quale
agitazione io mi trovassi tutto quel dì, e la notte seguente,
e tanti altri giorni, che nulla di più potei sapere.
Durò l'incertezza un mese: finalmente le sentenze relative
al primo processo furono pubblicate. Colpivano molte
persone, nove delle quali erano condannate a morte, e
poi per grazia a carcere duro, quali per vent'anni, quali
per quindici (e ne' due casi doveano scontar la pena nella
fortezza di Spielberg, presso la città di Brünn in Moravia),
quali per dieci anni o meno (ed allora andavano
nella fortezza di Lubiana).
L'essere stata commutata la pena a tutti quelli del primo
148
processo, era egli argomento che la morte dovesse risparmiarsi
anche a quelli del secondo? Ovvero l'indulgenza
sarebbesi usata ai soli primi, perché arrestati prima
delle notificazioni che si pubblicarono contro le società
secrete, e tutto il rigore cadrebbe sui secondi?
"La soluzione del dubbio non può esser lontana;" diss'io
"sia ringraziato il Cielo, che ho tempo di prevedere la
morte e d'apparecchiarmivi."
149
CAPO XLVIII
Era mio unico pensiero il morire cristianamente e col
debito coraggio. Ebbi la tentazione di sottrarmi al patibolo
col suicidio, ma questa sgombrò. "Qual merito evvi
a non lasciarsi ammazzare da un carnefice, ma rendersi
invece carnefice di sé? Per salvar l'onore? E non è una
fanciullaggine il credere che siavi più onore nel fare una
burla al carnefice, che nel non fargliela, quando pur sia
forza morire?" Anche se non fossi stato cristiano, il suicidio,
riflettendovi, mi sarebbe sembrato un piacere
sciocco, una inutilità.
"Se il termine della mia vita è venuto," m'andava io dicendo
"non sono io fortunato, che sia in guisa da lasciarmi
tempo per raccogliermi e purificare la coscienza con
desideri e pentimenti degni d'un uomo? Volgarmente
giudicando, l'andare al patibolo è la peggiore delle morti:
giudicando da savio, non è dessa migliore delle tante
morti che avvengono per malattia, con grande indebolimento
d'intelletto, che non lascia più luogo a rialzar
l'anima da pensieri bassi?"
La giustezza di tal ragionamento mi penetrò sì forte nello
spirito, che l'orror della morte, e di quella specie di
morte, si dileguava interamente da me. Meditai molto
sui sacramenti che doveano invigorirmi al solenne passo,
e mi parea d'essere in grado di riceverli con tali disposizioni
da provarne l'efficacia. Quell'altezza d'animo
ch'io credea d'avere, quella pace, quell'indulgente affe-
150
zione verso coloro che m'odiavano, quella gioia di poter
sacrificare la mia vita alla volontà di Dio, le avrei io serbate
s'io fossi stato condotto al supplizio? Ahi! che
l'uomo è pieno di contraddizioni, e quando sembra essere
più gagliardo e più santo può cadere fra un istante in
debolezza ed in colpa! Se allora io sarei morto degnamente,
Dio solo il sa. Non mi stimo abbastanza da affermarlo.
Intanto la verisimile vicinanza della morte fermava su
questa idea siffattamente la mia immaginazione, che il
morire pareami non solo possibile, ma significato da infallibile
presentimento. Niuna speranza d'evitare questo
destino penetrava più nel mio cuore, e ad ogni suono di
pedate e di chiavi, ad ogni aprirsi della mia porta, io mi
dicea: "Coraggio! forse vengono a prenderti per udire la
sentenza. Ascoltiamola con dignitosa tranquillità, e benediciamo
il Signore".
Meditai ciò ch'io dovea scrivere per l'ultima volta alla
mia famiglia, e partitamente al padre, alla madre, a ciascun
dei fratelli, e a ciascuna delle sorelle; e volgendo in
mente quelle espressioni d'affetti sì profondi e sì sacri,
io m'inteneriva con molta dolcezza, e piangeva, e quel
pianto non infiacchiva la mia rassegnata volontà.
Come non sarebbe ritornata l'insonnia? Ma quanto era
diversa dalla prima! Non udiva né gemiti né risa nella
stanza; non vaneggiava né di spiriti né d'uomini nascosti.
La notte m'era più deliziosa del giorno, perché io mi
151
concentrava di più nella preghiera. Verso le quattr'ore io
solea mettermi a letto, e dormiva placidamente circa due
ore. Svegliatomi, stava in letto tardi per riposare.
M'alzava verso le undici.
Una notte, io m'era coricato alquanto prima del solito ed
avea dormito appena un quarto d'ora, quando, ridesto,
m'apparve un'immensa luce nella parete in faccia a me.
Temetti d'esser ricaduto ne' passati delirii; ma ciò ch'io
vedeva non era un'illusione. Quella luce veniva dal finestruolo
a tramontana, sotto il quale io giaceva.
Balzo a terra, prendo il tavolino, lo metto sul letto, vi
sovrappongo una sedia, ascendo; – e veggo uno de' più
belli e terribili spettacoli di fuoco, ch'io potessi immaginarmi.
Era un grande incendio, a un tiro di schioppo dalle nostre
carceri. Prese alla casa ov'erano i forni pubblici, e la
consumò.
La notte era oscurissima, e tanto più spiccavano que' vasti
globi di fiamme e di fumo, agitati com'erano da furioso
vento. Volavano scintille da tutte le parti, e sembrava
che il cielo le piovesse. La vicina laguna rifletteva
l'incendio. Una moltitudine di gondole andava e veniva.
Io m'immaginava lo spavento ed il pericolo di quelli che
abitavano nella casa incendiata e nelle vicine, e li compiangeva.
Udiva lontane voci d'uomini e donne che si
chiamavano: Tognina! Momolo! Beppo! Zanze!. Anche
il nome di Zanze mi sonò all'orecchio! Ve ne sono mi-
152
gliaia a Venezia; eppure io temeva che potesse essere
quell'una, la cui memoria m'era sì soave! "Fosse mai là
quella sciagurata? e circondata forse dalle fiamme? Oh
potessi scagliarmi a liberarla!"
Palpitando, raccapricciando, ammirando, stetti sino
all'aurora a quella finestra; poi discesi oppresso da tristezza
mortale, figurandomi molto più danno che non
era avvenuto. Tremerello mi disse non essere arsi se non
i forni e gli annessi magazzini, con grande quantità di
sacchi di farina.
153
CAPO XLIX
La mia fantasia era ancora vivamente colpita dall'aver
veduto quell'incendio, allorché, poche notti appresso –
io non era ancora andato a letto, e stava al tavolino studiando,
e tutto intirizzito dal freddo –, ecco voci poco
lontane: erano quelle del custode, di sua moglie, de' loro
figli, de' secondini: “Il fogo! il fogo. Oh Beata Vergine!
oh noi perdui!”.
Il freddo mi cessò in un istante: balzai tutto sudato in
piedi, e guardai intorno se già si vedevano fiamme. Non
se ne vedevano.
L'incendio per altro era nel palazzo stesso, in alcune
stanze ufficio vicine alle carceri.
Uno de' secondini gridava: “Ma, sior paron, cossa faremo
de sti siori ingabbiai, se el fogo s'avanza?”.
Il custode rispondeva: “Mi no gh'ho cor de lassarli abbrustolar.
Eppur no se po averzeri le preson, senza el
permesso de la Commission. Anemo, digo, corrè dunque
a dimandar sto permesso”.
“Vado de botto, sior, ma la risposta no sarà miga in
tempo, sala”
E dov'era quella eroica rassegnazione ch'io teneami così
sicuro di possedere, pensando alla morte? Perché l'idea
di bruciar vivo mi mettea la febbre? Quasiché ci fosse
maggior piacere a lasciarsi stringer la gola che a brucia-
154
re! Pensai a ciò, e mi vergognai della mia paura; stava
per gridare al custode che per carità m'aprisse, ma mi
frenai. Nondimeno io avea paura.
"Ecco," diss'io "qual sarà il mio coraggio, se scampato
dal fuoco verrò condotto a morte! Mi frenerò, nasconderò
altrui la mia viltà, ma tremerò. Se non che... non è
egli pure coraggio l'operare come se non si sentissero
tremiti, e sentirli? Non è egli generosità lo sforzarsi di
dar volentieri ciò che rincresce di dare? Non è egli obbedienza
l'obbedire ripugnando?"
Il trambusto nella casa del custode era sì forte, che indicava
un pericolo sempre crescente. Ed il secondino ito a
chiedere la permissione di trarci di que' luoghi, non ritornava!
Finalmente sembrommi d'intendere la sua
voce. Ascoltai, e non distinsi le sue parole. Aspetto, spero;
indarno! nessuno viene. Possibile che non siasi conceduto
di traslocarci in salvo dal fuoco? E se non ci fosse
più modo di scampare? E se il custode e la sua famiglia
stentassero a mettere in salvo se medesimi, e nessuno
più pensasse ai poveri ingabbiai?
"Tant'è," ripigliava io "questa non è filosofia, questa non
è religione! Non farei io meglio d'apparecchiarmi a veder
le fiamme entrare nella mia stanza e divorarmi?"
Intanto i romori scemavano. A poco a poco non udii più
nulla. "È questo prova esser cessato l'incendio? Ovvero
tutti quelli che poterono sarann'essi fuggiti, e non rimangono
più qui se non le vittime abbandonate a sì crudel
155
fine?"
La continuazione del silenzio mi calmò: conobbi che il
fuoco doveva essere spento.
Andai a letto, e mi rimproverai come viltà l'affanno sofferto;
ed or che non si trattava più di bruciare, m'increbbe
di non esser bruciato, piuttosto che avere fra pochi
giorni ad essere ucciso dagli uomini.
La mattina seguente intesi da Tremerello qual fosse stato
l'incendio, e risi della paura ch'ei mi disse aver avuta;
quasi che la mia non fosse stata eguale o maggiore della
sua.
156
CAPO L
Addì 11 gennaio (1822), verso le 9 del mattino, Tremerello
coglie un'occasione per venire da me, e tutto agitato
mi dice:
“Sa ella che nell'isola di San Michele di Murano, qui
poco lontano da Venezia, v'è una prigione dove sono
forse più di cento carbonari?”
“Me l'avete già detto altre volte. Ebbene... che volete
dire?... Su, parlate. Havvene forse di condannati?”
“Appunto.”
“Quali?”
“Non so.”
“Vi sarebbe mai il mio infelice Maroncelli?”
“Ah signore! non so, non so chi vi sia.”
Ed andossene turbato, e guardandomi con atti di compassione.
Poco appresso viene il custode, accompagnato da' secondini
e da un uomo ch'io non avea mai veduto. Il custode
parea confuso. L'uomo nuovo prese la parola:
“Signore, la Commissione ha ordinato ch'ella venga con
me.”
“Andiamo;” dissi “e voi dunque chi siete?”
“Sono il custode delle carceri di San Michele, dov'ella
157
dev'essere tradotta.”
Il custode de' Piombi consegnò a questo i denari miei,
ch'egli avea nelle mani. Dimandai ed ottenni la permissione
di far qualche regalo a' secondini. Misi in ordine
la mia roba, presi la Bibbia sotto il braccio, e partii.
Scendendo quelle infinite scale, Tremerello mi strinse
furtivamente la mano; parea voler dirmi: "Sciagurato! tu
sei perduto".
Uscimmo da una porta che mettea sulla laguna; e quivi
era una gondola con due secondini del nuovo custode.
Entrai in gondola, ed opposti sentimenti mi commoveano:
– un certo rincrescimento d'abbandonare il soggiorno
dei Piombi, ove molto avea patito, ma ove pure io
m'era affezionato ad alcuno, ed alcuno erasi affezionato
a me, – il piacere di trovarmi, dopo tanti mesi di reclusione,
all'aria aperta, di vedere il cielo e la città e le acque,
senza l'infausta quadratura delle inferriate, – il ricordarmi
la lieta gondola che in tempo tanto migliore mi
portava per quella laguna medesima, e le gondole del
lago di Como e quelle del lago Maggiore, e le barchette
del Po, e quelle del Rodano e della Sonna!... Oh ridenti
anni svaniti! E chi era stato, al mondo, felice al pari di
me?
Nato da' più amorevoli parenti, in quella condizione che
non è povertà, e che avvicinandoti quasi egualmente al
povero ed al ricco t'agevola il vero conoscimento de'
due stati – condizione ch'io reputo la più vantaggiosa
158
per coltivare gli affetti –; io, dopo un'infanzia consolata
da dolcissime cure domestiche, era passato a Lione
presso un vecchio cugino materno, ricchissimo e degnissimo
delle sue ricchezze, ove tutto ciò che può esservi
d'incanto per un cuore bisognoso d'eleganza e d'amore
avea deliziato il primo fervore della mia gioventù: di lì
tornato in Italia, e domiciliato co' genitori a Milano,
avea proseguito a studiare ed amare la società ed i libri,
non trovando che amici egregi, e lusinghevole plauso.
Monti e Foscolo, sebbene avversarli fra loro, m'erano
benevoli egualmente. M'affezionai più a quest'ultimo; e
siffatto iracondo uomo, che colle sue asprezze provocava
tanti a disamarlo, era per me tutto dolcezza e cordialità,
ed io lo riveriva teneramente. Gli altri letterati
d'onore m'amavano anch'essi, com'io li riamava. Niuna
invidia, niuna calunnia m'assalì mai, od almeno erano di
gente sì screditata che non potea nuocere. Alla caduta
del regno d'Italia, mio padre avea riportato il suo domicilio
a Torino, col resto della famiglia, ed io, procrastinando
di raggiungere sì care persone, avea finito per rimanermi
a Milano, ove tanta felicità mi circondava, da
non sapermi indurre ad abbandonarla.
Fra altri ottimi amici, tre, in Milano, predominavano sul
mio cuore, D. Pietro Borsieri, Monsign. Lodovico di
Breme, ed il conte Luigi Porro Lambertenghi. Vi
s'aggiunse in appresso il conte Federigo Confalonieri.
Fattomi educatore di due bambini di Porro, io era a
quelli come un padre, ed al loro padre come un fratello.
159
In quella casa affluiva tutto ciò non solo che avea di più
colto la città, ma copia di ragguardevoli viaggiatori. Ivi
conobbi la Stäel, Schlegel, Davis, Byron, Hobhouse,
Brougham, e molti altri illustri di varie parti d'Europa.
Oh quanto rallegra, e quanto stimola ad ingentilirsi, la
conoscenza degli uomini di merito! Sì, io era felice! io
non avrei mutata la mia sorte con quella d'un principe! –
E da sorte sì gioconda balzare tra sgherri, passare di carcere
in carcere, e finire per essere strozzato, o perire nei
ceppi!
160
CAPO LI
Volgendo tai pensieri, giunsi a San Michele, e fui chiuso
in una stanza che avea la vista d'un cortile, della laguna
e della belle isola di Murano. Chiesi di Maroncelli al custode,
alla moglie sua, a quattro secondini. Ma mi faceano
visite brevi e piene di diffidenza, e non voleano dirmi
niente
Nondimeno, dove son cinque o sei persone egli è difficile
che non se ne trovi una vogliosa di compatire e di
parlare. Io trovai tal persona, e seppi quanto segue:
Maroncelli, dopo essere stato lungamente solo, era stato
messo col conte Camillo Laderchi: quest'ultimo era
uscito di carcere, da pochi giorni, come innocente, ed il
primo tornava ad esser solo. De' nostri compagni erano
anche usciti, come innocenti, il professor Gian-Domenico
Romagnosi, ed il conte Giovanni Arrivabene. Il capitano
Rezia ed il signor Canova erano insieme. Il professor
Ressi giacea moribondo, in un carcere vicino a quello
di questi due.
“Di quelli che non sono usciti” diss'io “le condanne son
dunque venute. E che s'aspetta a palesarcele? Forse che
il povero Ressi muoia, o sia in grado d'udire la sentenza,
non è vero?”
“Credo di sì.”
Tutti i giorni io dimandava dell'infelice.
161
“Ha perduto la parola; – l'ha riacquistata, ma vaneggia e
non capisce; – dà pochi segni di vita; – sputa sovente
sangue, e vaneggia ancora; – sta peggio; – sta meglio; –
è in agonia.”
Tali risposte mi si diedero per più settimane. Finalmente
una mattina mi si disse: “È morto!”.
Versai una lagrima per lui, e mi consolai pensando
ch'egli aveva ignorata la sua condanna!
Il dì seguente, 21 febbraio (1822), il custode viene a
prendermi: erano le dieci antimeridiane. Mi conduce
nella sale della Commissione, e si ritira. Stavano seduti,
e si alzarono, il presidente, l'inquisitore e i due giudici
assistenti.
Il presidente, con atto di nobile commiserazione, mi disse
che la sentenza era venuta, e che il giudizio era stato
terribile, ma già l'Imperatore l'aveva mitigato.
L'inquisitore mi lesse la sentenza: “Condannato a morte”.
Poi lesse il rescritto imperiale: “La pena è commutata
in quindici anni di carcere duro, da scontarsi nella
fortezza di Spielberg”.
Risposi: “Sia fatta là volontà di Dio!”.
E mia intenzione era veramente di ricevere da cristiano
questo orrendo colpo, e non mostrare né nutrire risentimento
contro chicchessia.
Il presidente lodò la mia tranquillità, e mi consigliò a
serbarla sempre, dicendomi che da questa tranquillità
162
potea dipendere l'essere forse, fra due o tre anni, creduto
meritevole di maggior grazia. (Invece di due o tre, furono
poi molti di più.)
Anche gli altri giudici mi volsero parole di gentilezza e
di speranza. Ma uno di loro che nel processo m'era
ognora sembrato molto ostile, mi disse alcun che di cortese
che pur pareami pungente; e quella cortesia giudicai
che fosse smentita dagli sguardi, ne' quali avrei giurato
essere un riso di gioia e d'insulto.
Or non giurerei più che fosse così: posso benissimo essermi
ingannato. Ma il sangue allora mi si rimescolò, e
stentai a non prorompere in furore. Dissimulai, e mentre
ancora mi lodavano della mia cristiana pazienza, io già
l'aveva in segreto perduta.
“Dimani” disse l'inquisitore “ci rincresce di doverle annunciare
la sentenza in pubblico; ma è formalità impreteribile.”
“Sia pure” dissi.
“Da quest'istante le concediamo” soggiunse “la compagnia
del suo amico.”
E chiamato il custode, mi consegnarono di nuovo a lui,
dicendogli che fossi messo con Maroncelli.
163
CAPO LII
Qual dolce istante fu per l'amico e per me il rivederci,
dopo un anno e tre mesi di separazione e di tanti dolori!
Le gioie dell'amicizia ci fecero quasi dimenticare per alcuni
istanti la condanna.
Mi strappai nondimeno tosto dalle sue braccia, per prendere
la penna e scrivere a mio padre. Io bramava ardentemente
che l'annuncio della mia triste sorte giungesse
alla famiglia da me, piuttosto che da altri, affinché lo
strazio di quegli amati cuori venisse temperato dal mio
linguaggio di pace e di religione. I giudici mi promisero
di spedir subito quella lettera.
Dopo ciò Maroncelli mi parlò del suo processo, ed io
del mio, ci confidammo parecchie carcerarie peripezie,
andammo alla finestra, salutammo tre altri amici ch'erano
alle finestre loro: due erano Canova e Rezia, che trovavansi
insieme, il primo condannato a sei anni di carcere
duro ed il secondo a tre; il terzo era il dottor Cesare
Armari, che ne' mesi precedenti era stato mio vicino ne'
Piombi. Questi non aveva avuto alcuna condanna, ed
uscì poi dichiarato innocente.
Il favellare cogli uni e cogli altri fu piacevole distrazione
per tutto il dì e tutta la sera. Ma andati a letto, spento
il lume, e fatto silenzio, non mi fu possibile dormire, la
testa ardevami, ed il cuore sanguinava, pensando a casa
mia. – Reggerebbero i miei vecchi genitori a tanta sven-
164
tura? Basterebbero gli altri lor figli a consolarli? Tutti
erano amati quanto io, e valeano più di me; ma un padre
ed una madre trovano essi mai, ne' figli che lor restano,
un compenso per quello che pèrdono?
Avessi solo pensato a' congiunti ed a qualche altra diletta
persona! La lor ricordanza mi affliggeva e m'inteneriva.
Ma pensai anche al creduto riso di gioia e d'insulto
di quel giudice, al processo, al perché delle condanne,
alle passioni politiche, alla sorte di tanti miei amici... e
non seppi più giudicare con indulgenza alcuno dei miei
avversarii. Iddio mi metteva in una gran prova! Mio debito
sarebbe stato di sostenerla con virtù. Non potei! non
volli! La voluttà dell'odio mi piacque più del perdono:
passai una notte d'inferno.
Il mattino, non pregai. L'universo mi pareva opera d'una
potenza nemica del bene. Altre volte era già stato così
calunniatore di Dio; ma non avrei creduto di ridivenirlo,
e ridivenirlo in poche ore! Giuliano ne' suoi massimi furori
non poteva essere più empio di me. Ruminando
pensieri di odio, principalmente quand'uno è percosso
da somma sventura, la quale dovrebbe renderlo vieppiù
religioso, foss'egli anche stato giusto, diventa iniquo. Si,
foss'egli anche stato giusto; perocché non si può odiare
senza superbia. E chi sei tu, o misero mortale, per pretendere
che niuno tuo simile ti giudichi severamente?
per pretendere che niuno ti possa far male di buona
fede, credendo d'operare con giustizia? per lagnarti, se
Dio permette che tu patisca piuttosto in un modo che in
165
un altro?
Io mi sentiva infelice di non poter pregare; ma ove regna
superbia, non rinviensi altro Dio che sé medesimo.
Avrei voluto raccomandare ad un supremo soccorritore i
miei desolati parenti, e più in lui non credeva.
166
CAPO LIII
Alle 9 antimeridiane, Maroncelli ed io fummo fatti entrare
in gondola, e ci condussero in città. Approdammo
al palazzo del Doge, e salimmo alle carceri. Ci misero
nella stanza ove pochi giorni prima era il signor Caporali;
ignoro ove questi fosse stato tradotto. Nove o dieci
sbirri sedeano a farci guardia, e noi passeggiando aspettavamo
l'istante di esser tratti in piazza. L'aspettazione
fu lunga. Comparve soltanto a mezzodì l'inquisitore, ad
annunciarci che bisognava andare. Il medico si presentò,
suggerendoci di bere un bicchierino d'acqua di menta;
accettammo, e fummo grati, non tanto di questa, quanto
della profonda compassione che il buon vecchio ci dimostrava.
Era il dottor Dosmo. S'avanzò quindi il caposbirro,
e ci pose le manette. Seguimmo lui, accompagnati
dagli altri sbirri.
Scendemmo la magnifica scala de' giganti, ci ricordammo
del doge Marin Faliero, ivi decapitato, entrammo nel
gran portone che dal cortile del palazzo mette sulla piazzetta,
e qui giunti voltammo verso la laguna. A mezzo
della piazzetta era il palco ove dovemmo salire. Dalla
scala de' giganti fino a quel palco stavano due file di
soldati tedeschi; passammo in mezzo ad esse.
Montati là sopra, guardammo intorno, e vedemmo in
quell'immenso popolo il terrore. Per varie parti in lontananza
schieravansi altri armati. Ci fu detto, esservi i
cannoni colle micce accese dappertutto.
167
Ed era quella piazzetta, ove nel settembre 1820, un
mese prima del mio arresto, un mendico aveami detto:
“Questo è luogo di disgrazia!”.
Sovvènnemi di quel mendico, e pensai: "Chi sa, che in
tante migliaia di spettatori non siavi anch'egli, e forse mi
ravvisi?".
Il capitano tedesco gridò che ci volgessimo verso il palazzo
e guardassimo in alto. Obbedimmo, e vedemmo
sulla loggia un curiale con una carta in mano. Era la
sentenza. La lesse con voce elevata.
Regnò profondo silenzio sino all'espressione: condannati
a morte. Allora s'alzò un generale mormorio di
compassione. Successe nuovo silenzio per udire il resto
della lettura. Nuovo mormorio s'alzò all'espressione:
condannati a carcere duro, Maroncelli per vent'anni, e
Pellico per quindici.
Il capitano ci fe' cenno di scendere. Gettammo un'altra
volta lo sguardo intorno, e scendemmo. Rientrammo nel
cortile, risalimmo lo scalone, tornammo nella stanza
donde eravamo stati tratti, ci tolsero le manette, indi
fummo ricondotti a San Michele.
168
CAPO LIV
Quelli ch'erano stati condannati avanti noi, erano già
partiti per Lubiana e per lo Spielberg, accompagnati da
un commissario di polizia. Ora aspettavasi il ritorno del
medesimo commissario, perché conducesse noi al destino
nostro. Questo intervallo durò un mese.
La mia vita era allora di molto favellare ed udir favellare,
per distrarmi. Inoltre Maroncelli mi leggeva le sue
composizioni letterarie, ed io gli leggeva le mie. Una
sera lessi dalla finestra l'Ester d'Engaddi a Canova, Rezia
ed Armari; e la sera seguente l'Iginia d'Asti.
Ma la notte io fremeva e piangeva, e dormiva poco o
nulla.
Bramava, e paventava ad un tempo, di sapere come la
notizia del mio infortunio fosse stata ricevuta da' miei
parenti.
Finalmente venne una lettera di mio padre. Qual fu il
mio dolore, vedendo che l'ultima da me direttagli non
gli era stata spedita subito, come io avea tanto pregato
l'inquisitore! L'infelice padre, lusingatosi sempre che sarei
uscito senza condanna, presa un giorno la “Gazzetta
di Milano”, vi trovò la mia sentenza! Egli stesso mi narrava
questo crudele fatto, e mi lasciava immaginare
quanto l'anima sua ne rimanesse straziata.
Oh come, insieme all'immensa pietà che sentii di lui,
169
della madre, e di tutta la famiglia, arsi di sdegno, perché
la lettera mia non fosse stata sollecitamente spedita!
Non vi sarà stata malizia in questo ritardo, ma io la supposi
infernale; io credetti di scorgervi un raffinamento di
barbarie, un desiderio che il flagello avesse tutta la gravezza
possibile anche per gl'innocenti miei congiunti.
Avrei voluto poter versare un mare di sangue, per punire
questa sognata inumanità.
Or che giudico pacatamente, non la trovo verisimile.
Quel ritardo non nacque, senza dubbio, da altro che da
noncuranza.
Furibondo qual io era, fremetti udendo che i miei compagni
si proponeano di far la Pasqua prima di partire, e
sentii ch'io non dovea farla, stante la niuna mia volontà
di perdonare. Avessi dato questo scandalo!
170
CAPO LV
Il commissario giunse alfine di Germania, e venne a dirci
che fra due giorni partiremmo.
“Ho il piacere” soggiunse “di poter dar loro una consolazione.
Tornando dallo Spielberg, vidi a Vienna S.M.
l'Imperatore, il quale mi disse che i giorni di pena di lor
signori vuol valutarli non di 24 ore, ma di 12. Con questa
espressione intende significare che la pena è dimezzata.”
Questo dimezzamento non ci venne poi mai annunziato
officialmente, ma non v'era alcuna probabilità che il
commissario mentisse; tanto più che non ci diede già
quella nuova in segreto, ma conscia la Commissione.
Io non seppi neppur rallegrarmene. Nella mia mente
erano poco meno orribili sett'anni e mezzo di ferri, che
quindici anni. Mi pareva impossibile di vivere sì lungamente.
La mia salute era di nuovo assai misera. Pativa dolori di
petto gravi, con tosse, e credea lesi i polmoni. Mangiava
poco, e quel poco nol digeriva.
La partenza fu nella notte tra il 25 ed il 26 marzo. Ci fu
permesso d'abbracciare il dottor Cesare Armari nostro
amico. Uno sbirro c'incatenò trasversalmente la mano
destra ed il piede sinistro, affinché ci fosse impossibile
fuggire. Scendemmo in gondola, e le guardie remigaro-
171
no verso Fusina.
Ivi giunti, trovammo allestiti due legni. Montarono Rezia
e Canova nell'uno; Maroncelli ed io nell'altro. In uno
dei legni era co' due prigioni il commissario, nell'altro
un sottocommissario cogli altri due. Compivano il convoglio
sei o sette guardie di polizia, armate di schioppo
e sciabola, distribuite parte dentro i legni, parte sulla
cassetta del vetturino.
Essere costretto da sventura ad abbandonare la patria è
sempre doloroso, ma abbandonarla incatenato, condotto
in climi orrendi, destinato a languire per anni fra sgherri,
è cosa sì straziante che non v'ha termini per accennarla!
Prima di varcare le Alpi, vieppiù mi si facea cara d'ora
in ora la mia nazione, stante la pietà che dappertutto ci
dimostravano quelli che incontravamo. In ogni città, in
ogni villaggio, per ogni sparso casolare, la notizia della
nostra condanna essendo già pubblica da qualche settimana,
eravamo aspettati. In parecchi luoghi, i commissarii
e le guardie stentavano a dissipare la folla che ne
circondava. Era mirabile il benevolo sentimento che veniva
palesato a nostro riguardo.
In Udine ci accadde una commovente sorpresa. Giunti
alla locanda, il commissario fece chiudere la porta del
cortile e respingere il popolo. Ci assegnò una stanza, e
disse ai camerieri che ci portassero da cena e l'occorrente
per dormire. Ecco un istante appresso entrare tre uo-
172
mini, con materassi sulle spalle. Qual è la nostra meraviglia,
accorgendoci che solo uno di loro è al servizio
della locanda, e che gli altri sono due nostri conoscenti!
Fingemmo d'aiutarli a por giù i materassi, e toccammo
loro furtivamente la mano. Le lagrime sgorgavano dal
cuore ad essi ed a noi. Oh quanto ci fu penoso di non
poterle versare tra le braccia gli uni degli altri!
I commissarii non s'avvidero di quella pietosa scena, ma
dubitai che una delle guardie penetrasse il mistero,
nell'atto che il buon Dario mi stringeva la mano. Quella
guardia era un veneto. Mirò in volto Dario e me, impallidì,
sembrò tentennare se dovesse alzar la voce, ma tacque,
e pose gli occhi altrove, dissimulando. Se non indovinò
che quelli erano amici nostri, pensò almeno che
fossero camerieri di nostra conoscenza.
173
CAPO LVI
Il mattino partivamo d'Udine, ed albeggiava appena:
quell'affettuoso Dario era già nella strada, tutto mantellato;
ci salutò ancora, e ci seguì lungo tempo. Vedemmo
anche una carrozza venirci dietro per due o tre miglia.
In essa qualcheduno facea sventolare un fazzoletto. Alfine
retrocesse. Chi sarà stato? Lo supponemmo.
Oh Iddio benedica tutte le anime generose che non
s'adontano d'amare gli sventurati! Ah, tanto più le apprezzo,
dacché, negli anni della mia calamità, ne conobbi
pur di codarde, che mi rinnegarono e credettero vantaggiarsi
ripetendo improperii contro di me. Ma
quest'ultime furono poche, ed il numero delle prime non
fu scarso.
M'ingannava, stimando che quella compassione che trovavamo
in Italia dovesse cessare laddove fossimo in terra
straniera. Ah il buono è sempre compatriota degl'infelici!
Quando fummo in paesi illirici e tedeschi avveniva
lo stesso che ne' nostri. Questo gemito era universale:
arme Herren! (poveri signori!).
Talvolta, entrando in qualche paese, le nostre carrozze
erano obbligate a fermarsi, avanti di decidere ove
s'andasse ad alloggiare. Allora la popolazione si serrava
intorno a noi, ed udivamo parole di compianto che veramente
prorompevano dal cuore. La bontà di quella gente
mi commoveva più ancora di quella de' miei connazio-
174
nali. Oh come io era riconoscente a tutti! Oh quanto è
soave la pietà de' nostri simili! Quanto è soave l'amarli!
La consolazione ch'io indi traea, diminuiva persino i
miei sdegni contro coloro ch'io nomava miei nemici.
"Chi sa" pensavo io "se vedessi da vicino i loro volti, e
se essi vedessero me, e se potessi leggere nelle anime
loro, ed essi nella mia, chi sa ch'io non fossi costretto a
confessare non esservi alcuna scelleratezza in loro; ed
essi, non esservene alcuna in me! Chi sa che non fossimo
costretti a compatirci a vicenda e ad amarci!"
Pur troppo sovente gli uomini s'abborrono, perché reciprocamente
non si conoscono; e se scambiassero insieme
qualche parola, uno darebbe fiducialmente il braccio
all'altro.
Ci fermammo un giorno a Lubiana, ove Canova e Rezia
furono divisi da noi e condotti nel castello; è facile immaginarsi
quanto questa separazione fosse dolorosa per
tutti quattro.
La sera del nostro arrivo a Lubiana ed il giorno seguente,
venne a farci cortese compagnia un signore che ci
dissero, se io bene intesi, essere un segretario municipale.
Era molto umano, e parlava affettuosamente e dignitosamente
di religione. Dubitai che fosse un prete: i preti
in Germania sogliono vestire affatto come secolari.
Era di quelle facce sincere che ispirano stima: m'increbbe
di non poter fare più lunga conoscenza con lui, e
m'incresce d'avere avuto la storditezza di dimenticare il
175
suo nome.
Quanto dolce mi sarebbe anche di sapere il tuo nome, o
giovinetta, che in un villaggio della Stiria ci seguisti in
mezzo alla turba; e poi, quando la nostra carrozza dovette
fermarsi alcuni minuti, ci salutasti con ambe le mani,
indi partisti col fazzoletto agli occhi, appoggiata al braccio
d'un garzone mesto, che alle chiome biondissime parea
tedesco, ma che forse era stato in Italia, ed avea preso
amore alla nostra infelice nazione!
Quanto dolce mi sarebbe di sapere il nome di ciascuno
di voi, o venerandi padri e madri di famiglia, che in diversi
luoghi vi accostaste a noi per dimandarci se avevamo
genitori, ed intendendo che sì, impallidivate, esclamando:
“Oh, restituiscavi presto Iddio a que' miseri vecchi!”.
176
CAPO LVII
Arrivammo al luogo della nostra destinazione il 10 di
aprile.
La città di Brünn è capitale della Moravia, ed ivi risiede
il governatore delle due provincie di Moravia e Slesia. È
situata in una valle ridente, ed ha un certo aspetto di ricchezza.
Molte manifatture di panni prosperavano ivi allora,
le quali poscia decaddero; la popolazione era di
circa 30 mila anime.
Accosto alle sue mura, a ponente, s'alza un monticello, e
sovr'esso siede l'infausta rocca di Spielberg, altre volte
reggia de' signori di Moravia, oggi il più severo ergastolo
della monarchia austriaca. Era cittadella assai forte,
ma i Francesi la bombardarono e presero a' tempi della
famosa battaglia d'Austerlitz (il villaggio d'Austerlitz è a
poca distanza). Non fu più ristaurata da poter servire di
fortezza, ma si rifece una parte della cinta, ch'era diroccata.
Circa trecento condannati, per lo più ladri ed assassini,
sono ivi custoditi, quali a carcere duro, quali a durissimo.
Il carcere duro significa essere obbligati al lavoro, portare
la catena ai piedi, dormire su nudi tavolacci, e mangiare
il più povero cibo immaginabile. Il durissimo significa
essere incatenati più orribilmente, con una cerchia
di ferro intorno a' fianchi, e la catena infitta nel
muro in guisa che appena si possa camminare rasente il
177
tavolaccio che serve di letto: il cibo è lo stesso, quantunque
la legge dica: pane ed acqua.
Noi, prigionieri di Stato, eravamo condannati al carcere
duro.
Salendo per l'erta di quel monticello, volgevamo gli occhi
indietro per dire addio al mondo, incerti se il baratro
che vivi c'ingoiava si sarebbe più schiuso per noi. Io era
pacato esteriormente, ma dentro di me ruggiva. Indarno
volea ricorrere alla filosofia per acquetarmi; la filosofia
non avea ragioni sufficienti per me.
Partito di Venezia in cattiva salute, il viaggio m'avea
stancato miseramente. La testa e tutto il corpo mi dolevano:
ardea dalla febbre. Il male fisico contribuiva a tenermi
iracondo, e probabilmente l'ira aggravava il male
fisico.
Fummo consegnati al soprintendente dello Spielberg, ed
i nostri nomi vennero da questo inscritti fra i nomi de'
ladroni. Il commissario imperiale ripartendo ci abbracciò,
ed era intenerito;
“Raccomando a lor signori particolarmente la docilità:”
diss'egli “la minima infrazione alla disciplina può venir
punita dal signor soprintendente con pene severe.”
Fatta la consegna, Maroncelli ed io fummo condotti in
un corridoio sotterraneo, dove ci s'apersero due tenebrose
stanze non contigue. Ciascuno di noi fu chiuso nel
suo covile.
178
CAPO LVIII
Acerbissima cosa, dopo aver già detto addio a tanti oggetti,
quando non si è più che in due amici, egualmente
sventurati, ah sì! acerbissima cosa il dividersi! Maroncelli
nel lasciarmi vedeami infermo, e compiangeva in
me un uomo ch'ei probabilmente non vedrebbe mai più:
io compiangea in lui un fiore splendido di salute, rapito
forse per sempre alla luce vitale del sole. E quel fiore infatti
oh come appassì! Rivide un giorno la luce, ma oh
in quale stato!
Allorché mi trovai solo in quell'orrido antro, e intesi serrarsi
i catenacci, e distinsi, al barlume che discendeva da
alto finestruolo, il nudo pancone datomi per letto, ed
una enorme catena al muro, m'assisi fremente su quel
letto, e, presa quella catena, ne misurai la lunghezza,
pensando fosse destinata per me.
Mezz'ora dappoi, ecco stridere le chiavi; la porta s'apre:
il capocarceriere mi portava una brocca d'acqua.
“Questo è per bere;” disse con voce burbera “e domattina
porterò la pagnotta.”
“Grazie, buon uomo.”
“Non sono buono” riprese.
“Peggio per voi” gli dissi sdegnato. “E questa catena,”
soggiunsi “è forse per me?”
“Sì, signore, se mai ella non fosse quieta, se infuriasse,
179
se dicesse insolenze. Ma se sarà ragionevole, non le porremo
altro che una catena a' piedi. Il fabbro la sta apparecchiando.”
Ei passeggiava lentamente su e giù, agitando quel villano
mazzo di grosse chiavi, ed io con occhio irato mirava
la sua gigantesca, magra, vecchia persona; e, ad onta de'
lineamenti non volgari del suo volto, tutto in lui mi sembrava
l'espressione odiosissima d'un brutale rigore!
Oh come gli uomini sono ingiusti, giudicando dall'apparenza
e secondo le loro superbe prevenzioni! Colui ch'io
m'immaginava agitasse allegramente le chiavi per farmi
sentire la sua trista podestà, colui ch'io riputava impudente
per lunga consuetudine d'incrudelire, volgea pensieri
di compassione, e certamente non parlava a quel
modo, con accento burbero, se non per nascondere questo
sentimento Avrebbe voluto nasconderlo, a fine di
non parer debole e per timore ch'io ne fossi indegno; ma
nello stesso tempo, supponendo che forse io era più infelice
che iniquo, avrebbe desiderato di palesarmelo.
Noiato della sua presenza, e più della sua aria da padrone,
stimai opportuno d'umiliarlo, dicendogli imperiosamente,
quasi a servitore:
“Datemi da bere.”
Ei mi guardò, e parea significare: "Arrogante! qui bisogna
divezzarsi dal comandare".
Ma tacque, chinò la sua lunga schiena, prese in terra la
180
brocca, e me la porse. M'avvidi, pigliandola, ch'ei tremava,
e attribuendo quel tremito alla sua vecchiezza, un
misto di pietà e di reverenza temperò il mio orgoglio.
“Quanti anni avete?” gli dissi con voce amorevole.
“Settantaquattro, signore: ho già veduto molte sventure
e mie ed altrui.”
Questo cenno sulle sventure sue ed altrui fu accompagnato
da nuovo tremito nell'atto ch'ei ripigliava la brocca;
e dubitai fosse effetto, non della sola età, ma d'un
certo nobile perturbamento. Siffatto dubbio cancellò
dall'anima mia l'odio che il suo primo aspetto m'aveva
impresso.
“Come vi chiamate?” gli dissi.
“La fortuna, signore, si burlò di me, dandomi il nome
d'un grand'uomo. Mi chiamo Schiller.”
Indi in poche parole mi narrò qual fosse il suo paese,
quale l'origine, quali le guerre vedute e le ferite riportate.
Era svizzero, di famiglia contadina: avea militato contro
a' Turchi sotto il general Laudon a' tempi di Maria Teresa
e di Giuseppe II, indi in tutte le guerre dell'Austria
contro alla Francia, sino alla caduta di Napoleone.
181
CAPO LIX
Quando d'un uomo che giudicammo dapprima cattivo,
concepiamo migliore opinione, allora, badando al suo
viso, alla sua voce, a' suoi modi, ci pare di scoprire evidenti
segni d'onestà. È questa scoperta una realtà? Io la
sospetto illusione. Questo stesso viso, quella stessa
voce, quegli stessi modi ci pareano, poc'anzi, evidenti
segni di bricconeria. S'è mutato il nostro giudizio sulle
qualità morali, e tosto mutano le conclusioni della nostra
scienza fisionomica. Quante facce veneriamo perché
sappiamo che appartennero a valentuomini, le quali
non ci sembrerebbero punto atte ad ispirare venerazione
se fossero appartenute ad altri mortali! E così viceversa.
Ho riso una volta d'una signora che vedendo un'immagine
di Catilina, e confondendolo con Collatino, sognava
di scorgervi il sublime dolore di Collatino per la morte
di Lucrezia. Eppure siffatte illusioni sono comuni.
Non già che non vi sieno facce di buoni le quali portano
benissimo impresso il carattere di bontà, e non vi sieno
facce di ribaldi che portano benissimo impresso quello
di ribalderia; ma sostengo che molte havvene di dubbia
espressione.
Insomma, entratomi alquanto in grazia il vecchio Schiller,
lo guardai più attentamente di prima, e non mi dispiacque
più. A dir vero, nel suo favellare, in mezzo a
certa rozzezza, eranvi anche tratti d'anima gentile.
182
“Caporale qual sono,” diceva egli “m'è toccato per luogo
di riposo il tristo ufficio di carceriere: e Dio sa, se
non mi costa assai più rincrescimento che il rischiare la
vita in battaglia!”
Mi pentii di avergli dimandato con alterigia da bere.
“Mio caro Schiller” gli dissi, stringendogli la mano “voi
lo negate indarno, io conosco che siete buono, e poiché
sono caduto in quest'avversità, ringrazio il Cielo di avermi
dato voi per guardiano.”
Egli ascoltò le mie parole, scosse il capo, indi rispose,
fregandosi la fronte, come uomo che ha un pensiero molesto:
“Io sono cattivo, o signore; mi fecero prestare un giuramento,
a cui non mancherò mai. Sono obbligato a trattare
tutti i prigionieri senza riguardo alla loro condizione,
senza indulgenza, senza concessione d'abusi, e tanto più
i prigionieri di Stato. L'Imperatore sa quello che fa; io
debbo obbedirgli.”
“Voi siete un brav'uomo, ed io rispetterò ciò che riputate
debito di coscienza. Chi opera per sincera coscienza può
errare, ma è puro innanzi a Dio.”
“Povero signore! abbia pazienza, e mi compatisca. Sarò
ferreo ne' miei doveri, ma il cuore... il cuore è pieno di
rammarico di non poter sollevare gl'infelici. Questa è la
cosa ch'io volea dirle.”
Ambi eravamo commossi. Mi supplicò d'essere quieto,
183
di non andare in furore, come fanno spesso i condannati,
di non costringerlo a trattarmi duramente.
Prese poscia un accento ruvido, quasi per celarmi una
parte della sua pietà, e disse:
“Or bisogna ch'io me ne vada.”
Poi tornò indietro, chiedendomi da quanto tempo io tossissi
così miseramente com'io faceva, e scagliò una
grossa maledizione contro il medico, perché non veniva
in quella sera stessa a visitarmi.
“Ella ha una febbre da cavallo” soggiunse “io me ne intendo.
Avrebbe d'uopo almeno d'un pagliericcio, ma finché
il medico non l'ha ordinato, non possiamo darglielo.”
Uscì, richiuse la porta, ed io mi sdraiai sulle dure tavole,
febbricitante sì, e con forte dolore di petto, ma meno
fremente, meno nemico degli uomini, meno lontano da
Dio.
184
CAPO LX
A sera venne il soprintendente, accompagnato da Schiller,
da un altro caporale e da due soldati, per fare una
perquisizione.
Tre perquisizioni quotidiane erano prescritte: una a mattina,
una a sera, una a mezzanotte. Visitavano ogni angolo
della prigione, ogni minuzia; indi gl'inferiori uscivano,
ed il soprintendente (che mattina e sera non mancava
mai) si fermava a conversare alquanto con me.
La prima volta che vidi quel drappello, uno strano pensiero
mi venne. Ignaro ancora di quei molesti usi, e delirante
dalla febbre, immaginai che mi movessero contro
per trucidarmi, e afferrai la lunga catena che mi stava vicino
per rompere la faccia al primo che mi s'appressasse.
“Che fa ella?” disse il soprintendente. “Non veniamo
per farle alcun male. Questa è una visita di formalità a
tutte le carceri, a fine di assicurarci che nulla siavi
d'irregolare.”
Io esitava; ma quando vidi Schiller avanzarsi verso me e
tendermi amicamente la mano, il suo aspetto paterno mi
ispirò fiducia: lasciai andare la catena, e presi quella
mano fra le mie.
“Oh come arde!” diss'egli al soprintendente. “Si potesse
almeno dargli un pagliericcio!”
185
Pronunciò queste parole con espressione di sì vero, affettuoso
cordoglio, che ne fui intenerito.
Il soprintendente mi tastò il polso, mi compianse: era
uomo di gentili maniere, ma non osava prendersi alcun
arbitrio.
“Qui tutto è rigore anche per me” diss'egli. “Se non eseguisco
alla lettera ciò ch'è prescritto, rischio d'essere
sbalzato dal mio impiego.”
Schiller allungava le labbra, ed avrei scommesso ch'ei
pensava tra sé: "S'io fossi soprintendente non porterei la
paura fino a quel grado; né il prendersi un arbitrio così
giustificato dal bisogno, e così innocuo alla monarchia,
potrebbe mai riputarsi gran fallo."
Quando fui solo, il mio cuore, da qualche tempo incapace
di profondo sentimento religioso, s'intenerì e pregò.
Era una preghiera di benedizioni sul capo di Schiller; ed
io soggiungeva a Dio: "Fa ch'io discerna pure negli altri
qualche dote che loro m'affezioni; io accetto tutti i tormenti
del carcere, ma deh, ch'io ami! deh, liberami dal
tormento d'odiare i miei simili!".
A mezzanotte udii molti passi nel corridoio. Le chiavi
stridono, la porta s'apre. È il caporale con due guardie,
per la visita.
“Dov'è il mio vecchio Schiller?” diss'io con desiderio.
Ei s'era fermato nel corridoio.
“Son qua, son qua” rispose.
186
E venuto presso al tavolaccio, tornò a tastarmi il polso,
chinandosi inquieto a guardarmi, come un padre sul letto
del figliuolo infermo.
“Ed or che me ne ricordo, dimani è giovedì!” borbottava
egli “purtroppo giovedì!”
“E che volete dire con ciò?”
“Che il medico non suol venire se non le mattina del lunedì,
del mercoledì e del venerdì, e che dimani purtroppo
non verrà.”
“Non v'inquietate per ciò.”
“Ch'io non m'inquieti, ch'io non m'inquieti! In tutta la
città non si parla d'altro che dell'arrivo di lor signori: il
medico non può ignorarlo. Perché diavolo non ha fatto
lo sforzo straordinario di venire una volta di più?”
“Chi sa che non venga dimani, sebben sia giovedì?”
Il vecchio non disse altro, Ma mi serrò la mano con forza
bestiale, e quasi da storpiarmi. Benché mi facesse
male, ne ebbi piacere. Simile al piacere che prova un innamorato
se avviene che la sua diletta, ballando, gli pesti
un piede: griderebbe quasi dal dolore, ma invece le
sorride, e s'estima beato.
187
CAPO LXI
La mattina del giovedì, dopo una pessima notte, indebolito,
rotte le ossa dalle tavole, fui preso da abbondante
sudore. Venne la visita. Il soprintendente non v'era: siccome
quell'ora gli era incomoda, ei veniva poi alquanto
più tardi.
Dissi a Schiller: “Sentite come sono inzuppato di sudore;
ma già mi si raffredda sulle carni; avrei bisogno subito
di mutar camicia”.
“Non si può!” gridò con voce brutale.
Ma fecemi secretamente cenno cogli occhi e colla
mano. Usciti il caporale e le guardie, ei tornò a farmi un
cenno nell'atto che chiudeva la porta.
Poco appresso ricomparve, portandomi una delle sue camicie,
lunga due volte la mia persona.
“Per lei” diss'egli “è un po' lunga, ma or qui non ne ho
altre.”
“Vi ringrazio, amico, ma siccome ho portato allo Spielberg
un baule pieno di biancheria, spero che non mi si
ricuserà l'uso delle mie camicie: abbiate la gentilezza
d'andare dal soprintendente a chiedere una di quelle.”
“Signore, non è permesso di lasciarle nulla della sua
biancheria. Ogni sabbato le si darà una camicia della
casa, come agli altri condannati.”
188
“Onesto vecchio,” dissi “voi vedete in che stato sono; è
poco verisimile ch'io esca vivo di qui: non potrò mai ricompensarvi
di nulla.”
“Vergogna, signore!” sclamò “vergogna! Parlare di ricompensa
a chi non può render servigi! a chi appena
può imprestare furtivamente ad un infermo di che asciugarsi
il corpo grondante di sudore!”
E gettatami sgarbatamente addosso la sua lunga camicia,
se n'andò brontolando, e chiuse la porta con uno
strepito da arrabbiato.
Circa due ore più tardi mi portò un tozzo di pan nero.
“Questa” disse “è la porzione per due giorni.”
Poi si mise a camminare fremendo.
“Che avete?” gli dissi. “Siete in collera con me? Ho
pure accettata la camicia che mi favoriste.”
“Sono in collera col medico, il quale, benché oggi sia
giovedì, potrebbe pur degnarsi di venire!”
“Pazienza!” dissi.
Io diceva "pazienza!", ma non trovava modo di giacer
così sulle tavole, senza neppure un guanciale: tutte le
mie ossa doloravano.
Alle ore undici mi fu portato il pranzo da un condannato
accompagnato da Schiller. Componevano il pranzo due
pentolini di ferro, l'uno contenente una pessima minestra,
l'altro legumi conditi con salsa tale, che il solo odo-
189
re metteva schifo.
Provai d'ingoiare qualche cucchiaio di minestra: non mi
fu possibile.
Schiller mi ripeteva: “Si faccia animo; procuri d'avvezzarsi
a questi cibi; altrimenti le accadrà, come è già accaduto
ad altri, di non mangiucchiare se non un po' di
pane, e di morir quindi di languore”.
Il venerdì mattina venne finalmente il dottor Bayer. Mi
trovò febbre, m'ordinò un pagliericcio, ed insisté
perch'io fossi tratto di quel sotterraneo e trasportato al
piano superiore. Non si poteva, non v'era luogo. Ma fattone
relazione al conte Mitrowsky, governatore delle
due provincie, Moravia e Slesia, residente in Brünn,
questi rispose che, stante la gravezza del mio male,
l'intento del medico fosse eseguito.
Nella stanza che mi diedero penetrava alquanto di luce;
ed arrampicandomi alle sbarre dell'angusto finestruolo
io vedeva la sottoposta valle, un pezzo della città di
Brünn, un sobborgo con molti orticelli, il cimitero, il laghetto
della Certosa, ed i selvosi colli che ci divideano
da' famosi campi d'Austerlitz.
Quella vista m'incantava. Oh quanto sarei stato lieto, se
avessi potuto dividerla con Maroncelli!
190
CAPO LXII
Ci si facevano intanto i vestiti da prigioniero. Di lì a cinque
giorni, mi portarono il mio.
Consisteva in un paio di pantaloni di ruvido panno, a
destra color grigio, e a sinistra color cappuccino; un giustacuore
di due colori egualmente collocati, ed un giubbettino
di simili due colori, ma collocati oppostamente,
cioè il cappuccino a destra ed il grigio a sinistra. Le calze
erano di grossa lana; la camicia di tela di stoppa piena
di pungenti stecchi, – un vero cilicio: al collo una
pezzuola di tela pari a quella della camicia. Gli stivaletti
erano di cuoio non tinto, allacciati. Il cappello era bianco.
Compivano questa divisa i ferri a' piedi, cioè una catena
da una gamba all'altra, i ceppi della quale furono fermati
con chiodi che si ribadirono sopra un'incudine. Il fabbro
che mi fece questa operazione disse ad una guardia, credendo
che io non capissi il tedesco:
“Malato com'egli è, si poteva risparmiargli questo giuoco;
non passano due mesi, che l'angelo della morte viene
a liberarlo.”
“Möchte es sein! (fosse pure!)” gli diss'io, battendogli
colla mano sulla spalla.
Il pover'uomo strabalzò e si confuse; poi disse:
“Spero che non sarò profeta, e desidero ch'ella sia libe-
191
rata da tutt'altro angelo.”
“Piuttosto che vivere così, non vi pare” gli risposi “che
sia benvenuto anche quello della morte?”
Fece cenno di sì col capo, e se n'andò compassionandomi.
Io avrei veramente volentieri cessato di vivere, ma non
era tentato di suicidio. Confidava che la mia debolezza
di polmoni fosse già tanto rovinosa da sbrigarmi presto.
Così non piacque a Dio. La fatica del viaggio m'avea
fatto assai male: il riposo mi diede qualche giovamento.
Un istante dopoché il fabbro era uscito, intesi sonare il
martello sull'incudine nel sotterraneo. Schiller era ancora
nella mia stanza.
“Udite que' colpi” gli dissi. “Certo, si mettono i ferri al
povero Maroncelli.”
E ciò dicendo, mi si serrò talmente il cuore, che vacillai,
e se il buon vecchio non m'avesse sostenuto, io cadeva.
Stetti più di mezz'ora in uno stato che parea svenimento,
eppur non era. Non potea parlare, i miei polsi battevano
appena, un sudor freddo m'inondava da capo a piedi, e
ciò non ostante intendeva tutte le parole di Schiller, ed
avea vivissima la ricordanza del passato e la cognizione
del presente
Il comando del soprintendente e la vigilanza delle guardie
avean tenuto fino allora tutte le vicine carceri in silenzio.
Tre o quattro volte io aveva inteso intonarsi qual-
192
che cantilena italiana, ma tosto era soppressa dalle grida
delle sentinelle. Ne avevamo parecchie sul terrapieno
sottoposto alle nostre finestre, ed una nel medesimo nostro
corridoio, la quale andava continuamente orecchiando
alle porte e guardando agli sportelli per proibire
i romori.
Un giorno, verso sera (ogni volta che ci penso mi si rinnovano
i palpiti che allora mi si destarono), le sentinelle,
per felice caso, furono meno attente, ed intesi spiegarsi
e proseguirsi, con voce alquanto sommessa ma
chiara, una cantilena nella prigione contigua alla mia.
Oh qual gioia, qual commozione m'invase!
M'alzai dal pagliericcio, tesi l'orecchio, e quando tacque
proruppi in irresistibile pianto.
“Chi sei, sventurato?” gridai “chi sei? Dimmi il tuo
nome. Io sono Silvio Pellico.”
“Oh Silvio!” gridò il vicino “io non ti conosco di persona,
ma t'amo da gran tempo. Accòstati alla finestra, e
parliamoci a dispetto degli sgherri.”
M'aggrappai alla finestra, egli mi disse il suo nome, e
scambiammo qualche parola di tenerezza.
Era il conte Antonio Oroboni, nativo di Fratta presso
Rovigo, giovine di ventinove anni.
Ahi, fummo tosto interrotti da minacciose urla delle
sentinelle! Quella del corridoio picchiava forte col calcio
dello schioppo, ora all'uscio d'Oroboni, ora al mio.
193
Non volevamo, non potevamo obbedire; ma pure le maledizioni
di quelle guardie erano tali, che cessammo, avvertendoci
di ricominciare quando le sentinelle fossero
mutate.
194
CAPO LXIII
Speravamo – e così infatti accadde – che parlando più
piano ci potremmo sentire, e che talvolta capiterebbero
sentinelle pietose, le quali fingerebbero di non accorgersi
del nostro cicaleccio. A forza d'esperimenti, imparammo
un modo d'emettere la voce tanto dimesso, che bastava
alle nostre orecchie, ed o sfuggiva alle altrui, o si
prestava ad essere dissimulato. Bensì avveniva a quando
a quando che avessimo ascoltatori d'udito più fino, o che
ci dimenticassimo d'essere discreti nella voce. Allora
tornavano a toccarci urla, e picchiamenti agli usci, e, ciò
ch'era peggio, la collera del povero Schiller e del soprintendente.
A poco a poco perfezionammo tutte le cautele, cioè di
parlare piuttosto in certi quarti d'ora che in altri, piuttosto
quando v'erano le tali guardie che quando v'erano le
tali altre, e sempre con voce moderatissima. Sia eccellenza
della nostr'arte, sia in altrui un'abitudine di condiscendenza
che s'andava formando, finimmo per potere
ogni giorno conversare assai, senza che alcun superiore
più avesse quasi mai a garrirci.
Ci legammo di tenera amicizia. Mi narrò la sua vita, gli
narrai la mia; le angosce e consolazioni dell'uno divenivano
angosce e consolazioni dell'altro. Oh di quanto
conforto ci eravamo a vicenda! Quante volte, dopo una
notte insonne, ciascuno di noi andando il mattino alla finestra,
e salutando l'amico, ed udendone le care parole,
195
sentiva in core addolcirsi la mestizia e raddoppiarsi il
coraggio! Uno era persuaso d'essere utile all'altro, e questa
certezza destava una dolce gara d'amabilità ne' pensieri,
e quel contento che ha l'uomo, anche nella miseria,
quando può giovare al suo simile.
Ogni colloquio lasciava il bisogno di continuazione, di
schiarimenti; era uno stimolo vitale, perenne, all'intelligenza,
alla memoria, alla fantasia, al cuore.
A principio, ricordandomi di Giuliano, io diffidava della
costanza di questo nuovo amico. Io pensava: "Finora
non ci è accaduto di trovarci discordi; da un giorno
all'altro posso dispiacergli in alcuna cosa, ed ecco che
mi manderà alla malora".
Questo sospetto ben presto cessò. Le nostre opinioni
concordavano su tutti i punti essenziali. Se non che ad
un'anima nobile, ardente di generosi sensi, indomita dalla
sventura, egli univa la più candida e piena fede nel
Cristianesimo, mentre questa in me da qualche tempo
vacillava, e talora pareami affatto estinta.
Ei combatteva i miei dubbi con giustissime riflessioni e
con molto amore: io sentiva ch'egli avea ragione e gliela
dava, ma i dubbi tornavano. Ciò avviene a tutti quelli
che non hanno il Vangelo nel cuore, a tutti quelli che
odiano altrui ed insuperbiscono di sé. La mente vede un
istante il vero, ma siccome questo non le piace, lo discrede
l'istante appresso, sforzandosi di guardare altrove.
196
Oroboni era valentissimo a volgere la mia attenzione sui
motivi che l'uomo ha, d'essere indulgente verso i nemici.
Io non gli parlava di persona abborrita, ch'ei non
prendesse destramente a difenderla, e non già solo colle
parole, ma anche coll'esempio. Parecchi gli avean nociuto.
Ei ne gemeva, ma perdonava a tutti, e se poteva
narrarmi qualche lodevole tratto d'alcuno di loro, lo faceva
volentieri.
L'irritazione che mi dominava e mi rendea irreligioso
dalla mia condanna in poi, durò ancora alcune settimane;
indi cessò affatto. La virtù d'Oroboni m'aveva invaghito.
Industriandomi di raggiungerla, mi misi almeno
sulle sue tracce. Allorché potei di nuovo pregare sinceramente
per tutti e non più odiare nessuno, i dubbi sulla
fede sgombrarono: Ubi charitas et amor, Deus ibi est.
197
CAPO LXIV
Per dir vero, se la pena era severissima ed atta ad irritare,
avevamo nello stesso tempo la rara sorte che buoni
fossero tutti coloro che vedevamo. Essi non potevano
alleggerire la nostra condizione se non con benevole e
rispettose maniere; ma queste erano usate da tutti. Se
v'era qualche ruvidezza nel vecchio Schiller, quanto non
era compensata dalla nobiltà del suo cuore! Persino il
miserabile Kunda (quel condannato che ci portava il
pranzo, e tre volte al giorno l'acqua) voleva che ci accorgessimo
che ci compativa. Ei ci spazzava la stanza due
volte la settimana. Una mattina, spazzando, colse il momento
che Schiller s'era allontanato due passi dalla porta,
e m'offerse un pezzo di pan bianco. Non l'accettai,
ma gli strinsi cordialmente la mano. Quella stretta di
mano lo commosse. Ei mi disse in cattivo tedesco (era
polacco): “Signore, le si dà ora così poco da mangiare,
che ella sicuramente patisce la fame”.
Assicurai di no, ma io assicurava l'incredibile.
Il medico, vedendo che nessuno di noi potea mangiare
quella qualità di cibi che ci aveano dato ne' primi giorni,
ci mise tutti a quello che chiamano quarto di porzione,
cioè al vitto dell'ospedale. Erano tre minestrine leggerissime
al giorno, un pezzettino d'arrosto d'agnello da ingoiarsi
in un boccone, e forse tre once di pan bianco.
Siccome la mia salute s'andava facendo migliore, l'appetito
cresceva, e quel quarto era veramente troppo poco.
198
Provai di tornare al cibo dei sani, ma non v'era guadagno
a fare, giacché disgustava tanto ch'io non poteva
mangiarlo. Convenne assolutamente ch'io m'attenessi al
quarto. Per più d'un anno conobbi quanto sia il tormento
della fame. E questo tormento lo patirono con veemenza
anche maggiore alcuni de' miei compagni, che essendo
più robusti di me erano avvezzi a nutrirsi più abbondantemente.
So d'alcuni di loro che accettarono pane e da
Schiller e da altre due guardie addette al nostro servizio,
e perfino da quel buon uomo di Kunda.
“Per la città si dice che a lor signori si dà poco da mangiare”
mi disse una volta il barbiere, un giovinotto praticante
del nostro chirurgo.
“È verissimo” risposi schiettamente.
Il seguente sabato (ei veniva ogni sabato) volle darmi di
soppiatto una grossa pagnotta bianca. Schiller finse di
non veder l'offerta. Io, se avessi ascoltato lo stomaco,
l'avrei accettata, ma stetti saldo a rifiutare, affinché quel
povero giovine non fosse tentato di ripetere il dono; il
che alla lunga gli sarebbe stato gravoso.
Per la stessa ragione, io ricusava le offerte di Schiller.
Più volte mi portò un pezzo di carne lessa, pregandomi
che la mangiassi, e protestando che non gli costava
niente, che gli era avanzata, che non sapea che farne,
che l'avrebbe davvero data ad altri s'io non la prendeva.
Mi sarei gettato a divorarla, ma s'io la prendeva, non
avrebb'egli avuto tutti i giorni il desiderio di darmi qual-
199
che cosa?
Solo due volte, ch'ei mi recò un piatto di ciriege, e una
volta alcune pere, la vista di quella frutta mi affascinò
irresistibilmente. Fui pentito d'averla presa, appunto perché
d'allora in poi non cessava più d'offrirmene.
200
CAPO LXV
Ne' primi giorni fu stabilito che ciascuno di noi avesse,
due volte la settimana, un'ora di passeggio. In seguito
questo sollievo fu dato un giorno sì, un giorno no; e più
tardi ogni giorno, tranne le feste.
Ciascuno era condotto a passeggio separatamente, fra
due guardie aventi schioppo in ispalla. Io, che mi trovava
alloggiato in capo del corridoio, passava, quando
usciva, innanzi alle carceri di tutti i condannati di Stato
italiani, eccetto Maroncelli, il quale unico languiva dabbasso.
“Buon passeggio!” mi susurravano tutti dallo sportello
dei loro usci; ma non mi era permesso di fermarmi a salutare
nessuno.
Si discendeva una scala, si traversava un ampio cortile,
e s'andava sovra un terrapieno situato a mezzodì, donde
vedeasi la città di Brünn e molto tratto di circostante
paese.
Nel cortile suddetto erano sempre molti dei condannati
comuni, che andavano o venivano dai lavori, o passeggiavano
in frotta conversando. Fra essi erano parecchi
ladri italiani, che mi salutavano con gran rispetto e diceano
tra loro: “Non è un birbone come noi, eppure la
sua prigionia è più dura della nostra”.
Infatti essi aveano molta più libertà di me.
201
Io udiva queste ed altre espressioni, e li risalutava con
cordialità. Uno di loro mi disse una volta: “Il suo saluto,
signore, mi fa bene. Ella forse vede sulla mia fisionomia
qualche cosa che non è scelleratezza. Una passione infelice
mi trasse a commettere un delitto; ma, o signore,
no, non sono scellerato!”.
E proruppe in lagrime. Gli porsi la mano, ma egli non
me la poté stringere. Le mie guardie, non per malignità,
ma per le istruzioni che aveano, lo respinsero. Non doveano
lasciarmi avvicinare da chicchesifosse. Le parole
che quei condannati mi dirigevano, fingeano per lo più
di dirsele tra loro, e se i miei due soldati s'accorgeano
che fossero a me rivolte, intimavano silenzio.
Passavano anche per quel cortile uomini di varie condizioni
estranei al castello, i quali venivano a visitare il
soprintendente, o il cappellano, o il sergente, o alcuno
de' caporali. “Ecco uno deg'Italiani, ecco uno degl'Italiani!”
diceano sottovoce. E si fermavano a guardarmi; e
più volte li intesi dire in tedesco, credendo ch'io non li
capissi: “Quel povero signore non invecchierà; ha la
morte sul volto”.
Io infatti, dopo essere dapprima migliorato di salute,
languiva per la scarsezza del nutrimento, e nuove febbri
sovente m'assalivano. Stentava a strascinare la mia catena
fino al luogo del passeggio, e là mi gettava sull'erba,
e vi stava ordinariamente finché fosse finita la mia ora.
Stavano in piedi o sedeano vicino a me le guardie, e
202
ciarlavamo. Una d'esse, per nome Kral, era un boemo,
che, sebbene di famiglia contadina e povera, avea ricevuto
una certa educazione, e se l'era perfezionata quanto
più avea potuto, riflettendo con forte discernimento su
le cose del mondo e leggendo tutti i libri che gli capitavano
alle mani. Avea cognizione di Klopstock, di Wieland,
di Goethe, di Schiller e di molti altri buoni scrittori
tedeschi. Ne sapea un'infinità di brani a memoria, e li dicea
con intelligenza e con sentimento. L'altra guardia
era un polacco, per nome Kubitzky, ignorante, ma rispettoso
e cordiale. La loro compagnia mi era assai cara.
203
CAPO LXVI
Ad un'estremità di quel terrapieno, erano le stanze del
soprintendente; all'altra estremità alloggiava un caporale
con moglie ed un figliuolino. Quand'io vedeva alcuno
uscire di quelle abitazioni, io m'alzava e m'avvicinava
alla persona, o alle persone, che ivi comparivano, ed era
colmato di dimostrazioni di cortesia e di pietà.
La moglie del soprintendente era ammalata da lungo
tempo, e deperiva lentamente. Si facea talvolta portare
sopra un canapé all'aria aperta. È indicibile quanto si
commovesse esprimendomi la compassione che provava
per tutti noi. Il suo sguardo era dolcissimo e timido, e
quantunque timido, s'attaccava di quando in quando con
intensa interrogante fiducia allo sguardo di chi le parlava.
Io le dissi una volta, ridendo: “Sapete, signora, che somigliate
alquanto a persona che mi fu cara?”.
Arrossì, e rispose con seria ed amabile semplicità: “Non
vi dimenticate dunque di me, quando sarò morta; pregate
per la povera anima mia, e pei figliuolini che lascio
sulla terra”.
Da quel giorno in poi, non poté più uscire dal letto; non
la vidi più. Languì ancora alcuni mesi, poi morì.
Ella avea tre figli, belli come amorini, ed uno ancor lattante.
La sventurata abbracciavali spesso in mia presen-
204
za, e diceva: “Chi sa qual donna diventerà lor madre
dopo di me! Chiunque sia dessa, il Signore le dia viscere
di madre, anche pe' figli non nati da lei!”. E piangeva.
Mille volte mi son ricordato di quel suo prego e di quelle
lagrime.
Quand'ella non era più, io abbracciava talvolta que' fanciulli,
e m'inteneriva, e ripeteva quel prego materno. E
pensava alla madre mia, ed agli ardenti voti che il suo
amantissimo cuore alzava senza dubbio per me, e con
singhiozzi io sclamava: “Oh più felice quella madre che,
morendo, abbandona figliuoli inadulti, di quella che
dopo averli allevati con infinite cure se li vede rapire!”.
Due buone vecchie solevano essere con quei fanciulli:
una era la madre del soprintendente, l'altra la zia. Vollero
sapere tutta la mia storia, ed io loro la raccontai in
compendio.
“Quanto siamo infelici” diceano coll'espressione del più
vero dolore “di non potervi giovare in nulla! Ma siate
certo che pregheremo per voi, e che se un giorno viene
la vostra grazia, sarà una festa per tutta la nostra famiglia.”
La prima di esse, ch'era quella ch'io vedea più sovente,
possedeva una dolce, straordinaria eloquenza nel dar
consolazioni. Io le ascoltava con filiale gratitudine, e mi
si fermavano nel cuore.
Dicea cose ch'io sapea già, e mi colpivano come cose
205
nuove: – che la sventura non degrada l'uomo, s'ei non è
dappoco, ma anzi lo sublima; – che, se potessimo entrare
ne' giudizi di Dio, vedremmo essere, molte volte, più
da compiangersi i vincitori che i vinti, gli esultanti che i
mesti, i doviziosi che gli spogliati di tutto; – che l'amicizia
particolare mostrata dall'uomo-Dio per gli sventurati
è un gran fatto; – che dobbiamo gloriarci della croce,
dopo che fu portata da òmeri divini.
Ebbene, quelle due buone vecchie, ch'io vedea tanto volentieri,
dovettero in breve, per ragioni di famiglia, partire
dallo Spielberg; i figliuolini cessarono anche di venire
sul terrapieno Quanto queste perdite m'afflissero!
206
CAPO LXVII
L'incomodo della catena a' piedi, togliendomi di dormire,
contribuiva a rovinarmi la salute. Schiller voleva
ch'io reclamassi, e pretendeva che il medico fosse in dovere
di farmela levare.
Per un poco non l'ascoltai, poi cedetti al consiglio, e dissi
al medico che per riacquistare il beneficio del sonno
io lo pregava di farmi scatenare, almeno per alcuni giorni.
Il medico disse non giungere ancora a tal grado le mie
febbri, ch'ei potesse appagarmi; ed essere necessario
ch'io m'avvezzassi ai ferri.
La risposta mi sdegnò, ed ebbi rabbia d'aver fatto
quell'inutile dimanda.
“Ecco ciò che guadagnai a seguire il vostro insistente
consiglio” dissi a Schiller.
Conviene che gli dicessi queste parole assai sgarbatamente:
quel ruvido buon uomo se ne offese.
“A lei spiace” gridò “d'essersi esposta ad un rifiuto, e a
me spiace ch'ella sia meco superba!”
Poi continuò una lunga predica: “I superbi fanno consistere la
loro grandezza in non esporsi a rifiuti, in non accettare offerte, in
vergognarci di mille inezie. Alle Eseleien! tutte asinate! vana
grandezza! ignoranza della vera dignità! E la vera dignità sta, in
gran parte, in vergognare soltanto delle male azioni!”.
207
Disse, uscì, e fece un fracasso infernale colle chiavi.
Rimasi sbalordito. "Eppure quella rozza schiettezza"
dissi "mi piace. Sgorga dal cuore come le sue offerte,
come i suoi consigli, come il suo compianto. E non mi
predicò egli il vero? A quante debolezze non do io il
nome di dignità, mentre non sono altro che superbia?"
All'ora di pranzo, Schiller lasciò che il condannato Kunda
portasse dentro i pentolini e l'acqua, e si fermò sulla
porta. Lo chiamai.
“Non ho tempo” rispose asciutto asciutto.
Discesi dal tavolaccio, venni a lui e gli dissi: “Se volete
che il mangiare mi faccia buon pro, non mi fate quel
brutto ceffo”.
“E qual ceffo ho da fare?” dimandò rasserenandosi.
“D'uomo allegro, d'amico” risposi.
“Viva l'allegria!” sclamò. “E se, perché il mangiare le
faccia buon pro, vuole anche vedermi ballare, eccola
servita.”
E misesi a sgambettare colle sue magre e lunghe pertiche
sì piacevolmente che scoppiai dalle risa. Io ridea, ed
avea il cuore commosso.
208
CAPO LXVIII
Una sera, Oroboni ed io stavamo alla finestra, e ci dolevamo
a vicenda d'essere affamati. Alzammo alquanto la
voce, e le sentinelle gridarono. Il soprintendente, che
per mala ventura passava da quella parte, si credette in
dovere di far chiamare Schiller e di rampognarlo fieramente,
che non vigilasse meglio a tenerci in silenzio.
Schiller venne con grand'ira a lagnarsene da me, e
m'intimò di non parlar più mai dalla finestra. Voleva
ch'io glielo promettessi.
“No”, risposi “non ve lo voglio promettere.”
“Oh der Teufel! der Teufel!” gridò “a me s'ha a dire: non
voglio! a me che ricevo una maledetta strapazzata per
causa di lei!”
“M'incresce, caro Schiller, della strapazzata che avete ricevuta,
me n'incresce davvero; ma non voglio promettere
ciò che sento che non manterrei.”
“E perché non lo manterrebbe?”
“Perché non potrei; perché la solitudine continua è tormento
sì crudele per me, che non resisterò mai al bisogno
di mettere qualche voce da' polmoni, d'invitare il
mio vicino a rispondermi. E se il vicino tacesse, volgerei
la parola alle sbarre della mia finestra, alle colline
che mi stanno in faccia, agli uccelli che volano.”
“Der Teufel! e non mi vuol promettere?”
209
“No, no, no!” sclamai.
Gettò a terra il romoroso mazzo delle chiavi, e ripeté:
“Der Teufel! der Teufel!”. Indi proruppe abbracciandomi:
“Ebbene, ho io a cessare d'essere uomo per quella canaglia
di chiavi? Ella è un signore come va, ed ho gusto
che non mi voglia promettere ciò che non manterrebbe.
Farei lo stesso anch'io.” Raccolsi le chiavi e gliele diedi.
“Queste chiavi” gli dissi “non sono poi tanto canaglia,
poiché non possono, d'un onesto caporale qual siete,
fare un malvagio sgherro.”
“E se credessi che potessero far tanto” rispose “le porterei
a' miei superiori, e direi: se non mi vogliono dare altro
pane che quello del carnefice, andrò a dimandare
l'elemosina.”
Trasse di tasca il fazzoletto, s'asciugò gli occhi, poi li
tenne alzati, giungendo le mani in atto di preghiera. Io
giunsi le mie, e pregai al pari di lui in silenzio. Ei capiva
ch'io faceva voti per esso, com'io capiva ch'ei ne faceva
per me.
Andando via, mi disse sotto voce: “Quando ella conversa
col conte Oroboni, parli sommesso più che può. Farà
così due beni: uno di risparmiarmi le grida del signor
soprintendente, l'altro di non far forse capire qualche discorso...
debbo dirlo?... qualche discorso che, riferito, irritasse
sempre più chi può punire”.
210
L'assicurai che dalle nostre labbra non usciva mai parola
che, riferita a chicchessia, potesse offendere.
Non avevamo infatti d'uopo d'avvertimenti, per esser
cauti. Due prigionieri che vengono a comunicazione tra
loro sanno benissimo crearsi un gergo, col quale dir tutto
senza esser capiti da qualsiasi ascoltatore.
211
CAPO LXIX
Io tornava un mattino dal passeggio: era il 7 d'agosto.
La porta del carcere d'Oroboni stava aperta, e dentro
eravi Schiller, il quale non mi aveva inteso venire. Le
mie guardie vogliono avanzare il passo per chiudere
quella porta. Io le prevengo, mi vi slancio, ed eccomi
nelle braccia d'Oroboni.
Schiller fu sbalordito; disse: “Der Teufel! der Teufel!” e
alzò il dito per minacciarmi. Ma gli occhi gli s'empirono
di lagrime, e gridò singhiozzando: “O mio Dio, fate misericordia
a questi poveri giovani ed a me, ed a tutti
gl'infelici, voi che foste tanto infelice sulla terra!”.
Le due guardie piangevano pure. La sentinella del corridoio,
ivi accorsa, piangeva anch'essa. Oroboni mi diceva:
“Silvio, Silvio, quest'è uno dei più cari giorni della
mia vita!”. Io non so che gli dicessi: era fuori di me dalla
gioia e dalla tenerezza.
Quando Schiller ci scongiurò di separarci, e fu forza obbedirgli,
Oroboni proruppe in pianto dirottissimo, e disse:
“Ci rivedremo noi mai più sulla terra?”
E non lo rividi mai più! Alcuni mesi dopo, la sua stanza
era vota, ed Oroboni giaceva in quel cimitero ch'io aveva
dinanzi alla mia finestra!
Dacché ci eravamo veduti quell'istante, pareva che ci
212
amassimo anche più dolcemente, più fortemente di prima;
pareva che ci fossimo a vicenda più necessarii.
Egli era un bel giovane, di nobile aspetto, ma pallido e
di misera salute. I soli occhi erano pieni di vita. Il mio
affetto per lui veniva aumentato dalla pietà che la sua
magrezza ed il suo pallore m'ispiravano. La stessa cosa
provava egli per me. Ambi sentivamo quanto fosse verisimile
che ad uno di noi toccasse di essere presto superstite
all'altro.
Fra pochi giorni egli ammalò. Io non faceva altro che
gemere e pregare per lui. Dopo alcune febbri racquistò
un poco di forza, e poté tornare ai colloqui amicali. Oh
come l'udire di nuovo il suono della sua voce mi consolava!
“Non ingannarti,” diceami egli “sarà per poco tempo.
Abbi la virtù d'apparecchiarti alla mia perdita; ispirami
coraggio col tuo coraggio.”
In que' giorni si volle dare il bianco alle pareti delle nostre
carceri, e ci trasportarono frattanto ne' sotterranei.
Disgraziatamente in quell'intervallo non fummo posti in
luoghi vicini. Schiller mi diceva che Oroboni stava bene
ma io dubitava che non volesse dirmi il vero, e temeva
che la salute già sì debole di questo deteriorasse in que'
sotterranei.
Avessi almeno avuto la fortuna d'esser vicino in
quell'occasione al mio caro Maroncelli! Udii per altro la
voce di questo. Cantando ci salutammo, a dispetto dei
213
garriti delle guardie.
Venne in quel tempo a vederci il protomedico di Brünn,
mandato forse in conseguenza delle relazioni che il soprintendente
faceva a Vienna sull'estrema debolezza a
cui tanta scarsità di cibo ci aveva tutti ridotti, ovvero
perché allora regnava nelle carceri uno scorbuto molto
epidemico.
Non sapendo io il perché di questa visita, m'immaginai
che fosse per nuova malattia d'Oroboni. Il timore di perderlo
mi dava un'inquietudine indicibile. Fui allora preso
da forte melanconia e da desiderio di morire. Il pensiero
del suicidio tornava a presentarmisi. Io lo combatteva;
ma era come un viaggiatore spossato, che mentre
dice a se stesso: "È mio dovere d'andar sino alla meta"
si sente un bisogno prepotente di gettarsi a terra e riposare.
M'era stato detto che, non avea guari, in uno di quei tenebrosi
covili un vecchio boemo s'era ucciso spaccandosi
la testa alle pareti. Io non potea cacciare dalla fantasia
la tentazione d'imitarlo. Non so se il mio delirio non sarebbe
giunto a quel segno, ove uno sbocco di sangue dal
petto non m'avesse fatto credere vicina la mia morte.
Ringraziai Dio di volermi esso uccidere in questo modo,
risparmiandomi un atto di disperazione che il mio intelletto
condannava.
Ma Dio invece volle conservarmi. Quello sbocco di sangue
alleggerì i miei mali. Intanto fui riportato nel carce-
214
re superiore, e quella maggior luce e la racquistata vicinanza
d'Oroboni mi riaffezionarono alla vita.
215
CAPO LXX
Gli confidai la tremenda melanconia ch'io avea provato,
diviso da lui; ed egli mi disse aver dovuto egualmente
combattere il pensiero del suicidio.
“Profittiamo” diceva egli “del poco tempo che di nuovo
c'è dato, per confortarci a vicenda colla religione. Parliamo
di Dio; eccitiamoci ad amarlo; ci sovvenga ch'egli è
la giustizia, la sapienza, la bontà, la bellezza, ch'egli è
tutto ciò che d'ottimo vagheggiamo sempre. Io ti dico
davvero che la morte non è lontana da me. Ti sarò grato
eternamente, se contribuirai a rendermi in questi ultimi
giorni tanto religioso quanto avrei dovuto essere tutta la
vita.”
Ed i nostri discorsi non volgeano più sovr'altro che sulla
filosofia cristiana, e su paragoni di questa colle meschinità
della sensualistica. Ambi esultavamo di scorgere
tanta consonanza tra il Cristianesimo e la ragione; ambi,
nel confronto delle diverse comunioni evangeliche, vedevamo
essere la sola cattolica quella che può veramente
resistere alla critica, e la dottrina della comunione cattolica
consistere in dogmi purissimi ed in purissima morale,
e non in miseri sovrappiù prodotti dall'umana ignoranza.
“E se, per accidente poco sperabile, ritornassimo nella
società” diceva Oroboni “saremmo noi così pusillanimi
da non confessare il Vangelo? da prenderci soggezione,
216
se alcuno immaginerà che la prigione abbia indebolito i
nostri animi, e che per imbecillità siamo divenuti più
fermi nella credenza?”
“Oroboni mio” gli dissi “la tua dimanda mi svela la tua
risposta, e questa è anche la mia. La somma delle viltà è
d'esser schiavo de' giudizi altrui, quando hassi la persuasione
che sono falsi. Non credo che tal viltà né tu né io
l'avremmo mai.”
In quelle effusioni di cuore commisi una colpa. Io aveva
giurato a Giuliano di non confidar mai ad alcuno, palesando
il suo vero nome, le relazioni ch'erano state fra
noi. Le narrai ad Oroboni, dicendogli: “Nel mondo non
mi sfuggirebbe mai dal labbro cosa simile, ma qui siamo
nel sepolcro, e se anche tu ne uscissi, so che posso fidarmi
di te”.
Quell'onestissim'anima taceva.
“Perché non mi rispondi?” gli dissi.
Alfine prese a biasimarmi seriamente della violazione
del secreto. Il suo rimprovero era giusto. Niuna amicizia,
per quanto intima ella sia, per quanto fortificata da
virtù, non può autorizzare a tal violazione.
Ma poiché questa mia colpa era avvenuta, Oroboni me
ne derivò un bene. Egli avea conosciuto Giuliano, e sapea
parecchi tratti onorevoli della sua vita. Me li raccontò,
e dicea: “Quell'uomo ha operato sì spesso da cristiano,
che non può portare il suo furore anti-religioso fino
217
alla tomba. Speriamo, speriamo così! E tu bada, Silvio,
a perdonargli di cuore i suoi mali umori, e prega per
lui!”.
Le sue parole m'erano sacre.
218
CAPO LXXI
Le conversazioni di cui parlo, quali con Oroboni, quali
con Schiller o altri, occupavano tuttavia poca parte delle
mie lunghe ventiquattr'ore della giornata, e non rade
erano le volte che niuna conversazione riusciva possibile
col primo.
Che faceva io in tanta solitudine?
Ecco tutta quanta la mia vita in que' giorni. Io m'alzava
sempre all'alba, e, salito in capo del tavolaccio,
m'aggrappava alle sbarre della finestra, e diceva le orazioni.
Oroboni già era alla sua finestra o non tardava di
venirvi. Ci salutavamo; e l'uno e l'altro continuava tacitamente
i suoi pensieri a Dio. Quanto erano orribili i nostri
covili, altrettanto era bello lo spettacolo esterno per
noi. Quel cielo, quella campagna, quel lontano muoversi
di creature nella valle, quelle voci delle villanelle, quelle
risa, que' canti ci esilaravano, ci facevano più caramente
sentire la presenza di Colui ch'è sì magnifico nella sua
bontà, e del quale avevamo tanto di bisogno.
Veniva la visita mattutina delle guardie. Queste davano
un'occhiata alla stanza per vedere se tutto era in ordine,
ed osservavano la mia catena, anello per anello, a fine
d'assicurarsi che qualche accidente o qualche malizia
non l'avesse spezzata o piuttosto (dacché spezzar la catena
era impossibile) faceasi questa ispezione per obbedire
fedelmente alle prescrizioni di disciplina. S'era
219
giorno che venisse il medico, Schiller dimandava se si
voleva parlargli, e prendea nota.
Finito il giro delle nostre carceri, tornava Schiller ed accompagnava
Kunda, il quale aveva l'ufficio di pulire
ciascuna stanza.
Un breve intervallo, e ci portavano la colezione. Questa
era un mezzo pentolino di broda rossiccia, con tre sottilissime
fettine di pane; io mangiava quel pane e non beveva
la broda.
Dopo ciò mi poneva a studiare. Maroncelli avea portato
d'Italia molti libri, e tutti i nostri compagni ne aveano
pure portati, chi più chi meno. Tutto insieme formava
una buona bibliotechina. Speravamo inoltre di poterla
aumentare coll'uso de' nostri denari. Non era ancor venuta
alcuna risposta dall'Imperatore sul permesso che
dimandavamo di leggere i nostri libri ed acquistarne altri;
ma intanto il governatore di Brünn ci concedeva
provvisoriamente di tener ciascun di noi due libri presso
di sé, da cangiarsi ogni volta che volessimo. Verso le
nove veniva il soprintendente, e se il medico era stato
chiesto ei l'accompagnava.
Un altro tratto di tempo restavami quindi per lo studio,
fino alle undici, ch'era l'ora del pranzo.
Fino al tramonto non avea più visite, e tornava a studiare.
Allora Schiller e Kunda venivano per mutarmi
l'acqua, ed un istante appresso veniva il soprintendente
con alcune guardie per l'ispezione vespertina a tutta la
220
stanza ed ai miei ferri.
In una delle ore della giornata, or avanti or dopo il pranzo,
a beneplacito delle guardie, eravi il passeggio.
Terminata la suddetta visita vespertina, Oroboni ed io ci
mettevamo a conversare, e quelli solevano essere i colloquii
più lunghi. Gli straordinari avvenivano la mattina,
od appena pranzato, ma per lo più brevissimi.
Qualche volta le sentinelle erano così pietose che ci diceano:
“Un po' più piano, signori, altrimenti il castigo cadrà su
noi”.
Altre volte fingeano di non accorgersi che parlassimo,
poi, vedendo spuntare il sergente, ci pregavano di tacere
finché questi fosse partito; ed appena partito esso, diceano:
“Signori patroni, adesso potere, ma piano più che
star possibile”.
Talora alcuni di que' soldati si fecero arditi sino a dialogare
con noi, soddisfare alle nostre dimande, e darci
qualche notizia d'Italia.
A certi discorsi non rispondevamo se non pregandoli di
tacere. Era naturale che dubitassimo se fossero tutte
espansioni di cuori schietti, ovvero artifizii a fine di
scrutare i nostri animi. Nondimeno inclino molto più a
credere che quella gente parlasse con sincerità.
221
CAPO LXXII
Una sera avevamo sentinelle benignissime, e quindi
Oroboni ed io non ci davamo la pena di comprimere la
voce. Maroncelli nel suo sotterraneo, arrampicatosi alla
finestra, ci udì e distinse la voce mia. Non poté frenarsi;
mi salutò cantando. Mi chiedea com'io stava, e m'esprimea
colle più tenere parole il suo rincrescimento di non
avere ancora ottenuto che fossimo messi insieme. Questa
grazia l'aveva io pure dimandata, ma né il soprintendente
di Spielberg, né il governatore di Brünn, non avevano
l'arbitrio di concederla. La nostra vicendevole brama
era stata significata all'Imperatore, e niuna risposta
erane fin'allora venuta.
Oltre quella volta che ci salutammo cantando ne' sotterranei,
io aveva inteso parecchie volte dal piano superiore
le sue cantilene, ma senza capire le parole, ed appena
pochi istanti, perché nol lasciavano proseguire.
Ora alzò molto più la voce, non fu così presto interrotto,
e capii tutto. Non v'ha termini per dire l'emozione che
provai.
Gli risposi, e continuammo il dialogo circa un quarto
d'ora. Finalmente si mutarono le sentinelle sul terrapieno,
e quelle che vennero non furono compiacenti. Ben ci
disponevamo a ripigliare il canto, ma furiose grida
s'alzarono a maledirci, e convenne rispettarle.
Io mi rappresentava Maroncelli giacente da sì lungo
222
tempo in quel carcere tanto peggiore del mio; m'immaginava
la tristezza che ivi dovea sovente opprimerlo ed
il danno che la sua salute ne patirebbe, e profonda angoscia
m'opprimeva.
Potei alfine piangere, ma il pianto non mi sollevò. Mi
prese un grave dolore di capo con febbre violenta. Non
mi reggeva in piedi, mi buttai sul pagliericcio. La convulsione
crebbe; il petto doleami con orribile spasimo.
Credetti quella notte morire.
Il dì seguente la febbre era cessata, e del petto stava meglio,
ma pareami d'aver fuoco nel cervello, e appena potea
muovere il capo senza che vi si destassero atroci dolori.
Dissi ad Oroboni il mio stato. Egli pure si sentiva più
male del solito.
“Amico” diss'egli “non è lontano il giorno che uno di
noi due non potrà più venire alla finestra. Ogni volta che
ci salutiamo può essere l'ultima. Teniamoci dunque
pronti l'uno e l'altro sì a morire, sì a sopravvivere
all'amico.”
La sua voce era intenerita; io non potea rispondergli.
Stemmo un istante in silenzio, indi ei riprese:
“Te beato, che sai il tedesco! Potrai almeno confessarti!
lo ho domandato un prete che sappia l'italiano: mi dissero,
che non v'è. Ma Dio vede il mio desiderio, e dacché
mi sono confessato a Venezia, in verità mi pare di non
223
aver più nulla che m'aggravi la coscienza.”
“Io invece, a Venezia, mi confessai” gli dissi “con animo
pieno di rancore, e feci peggio che se avessi ricusato
i sacramenti. Ma se ora mi si concede un prete, t'assicuro
che mi confesserò di cuore e perdonando a tutti.”
“Il cielo ti benedica!” sclamò “tu mi dài una grande consolazione.
Facciamo, si, facciamo il possibile entrambi
per essere eternamente uniti nella felicità, come lo fummo
in questi giorni di sventura!”
Il giorno appresso l'aspettai alla finestra e non venne.
Seppi da Schiller ch'egli era ammalato gravemente.
Otto o dieci giorni dopo, egli stava meglio, e tornò a salutarmi.
Io dolorava, ma mi sostenea. Parecchi mesi passarono,
sì per lui che per me, in queste alternative di
meglio e di peggio.
224
CAPO LXXIII
Potei reggere sino al giorno 11 di gennaio 1823. La mattina
m'alzai con mal di capo non forte, ma con disposizione
al deliquio. Mi tremavano le gambe, e stentava a
trarre il fiato.
Anche Oroboni, da due o tre giorni, stava male, e non
s'alzava.
Mi portano la minestra, ne gusto appena un cucchiaio,
poi cado privo di sensi. Qualche tempo dopo, la sentinella
del corridoio guardò per accidente dallo sportello,
e vedendomi giacente a terra, col pentolino rovesciato
accanto a me, mi credette morto, e chiamò Schiller.
Venne anche il soprintendente, fu chiamato subito il medico,
mi misero a letto. Rinvenni a stento.
Il medico disse ch'io era in pericolo, e mi fece levare i
ferri. Mi ordinò non so qual cordiale, ma lo stomaco non
poteva ritener nulla. Il dolor di capo cresceva terribilmente.
Fu fatta immediata relazione al governatore, il quale
spedì un corriere a Vienna, per sapere come io dovessi
essere trattato. Si rispose che non mi ponessero
nell'infermeria, ma che mi servissero nel carcere colla
stessa diligenza che se fossi nell'infermeria. Di più autorizzavasi
il soprintendente a fornirmi brodi e minestre
della sua cucina, finché durava la gravezza del male.
225
Quest'ultimo provvedimento mi fu a principio inutile:
niun cibo, niuna bevanda mi passava. Peggiorai per tutta
una settimana, e delirava giorno e notte.
Kral e Kubitzky mi furono dati per infermieri; ambi mi
servivano con amore.
Ogni volta ch'io era alquanto in senno, Kral mi ripeteva:
“Abbia fiducia in Dio; Dio solo è buono.”
“Pregate per me” dicevagli io “non che mi risani, ma
che accetti le mie sventure e la mia morte in espiazione
de' miei peccati.”
Mi suggerì di chiedere i sacramenti.
“Se non li chiesi” risposi “attributelo alla debolezza della
mia testa; ma sarà per me un gran conforto il riceverli.”
Kral riferì le mie parole al soprintendente, e fu fatto venire
il cappellano delle carceri.
Mi confessai, comunicai, e presi l'olio santo. Fui contento
di quel sacerdote. Si chiamava Sturm. Le riflessioni
che mi fece sulla giustizia di Dio, sull'ingiustizia degli
uomini, sul dovere del perdono, sulla vanità di tutte le
cose del mondo, non erano trivialità: aveano l'impronta
d'un intelletto elevato e cólto, e d'un sentimento caldo di
vero amore di Dio e del prossimo.
226
CAPO LXXIV
Lo sforzo d'attenzione che feci per ricevere i sacramenti
sembrò esaurire la mia vitalità, ma invece giovommi,
gettandomi in un letargo di parecchie ore che mi riposò.
Mi destai alquanto sollevato, e vedendo Schiller e Kral
vicini a me, presi le lor mani e li ringraziai delle loro
cure.
Schiller mi disse: “L'occhio mio è esercitato a veder malati:
scommetterei ch'ella non muore”.
“Non parvi di farmi un cattivo pronostico?” diss'io.
“No,” rispose “le miserie della vita sono grandi, è vero;
ma chi le sopporta con nobiltà d'animo e con umiltà, ci
guadagna sempre vivendo.”
Poi soggiunse: “S'ella vive, spero che avrà fra qualche
giorno una gran consolazione. Ella ha dimandato di vedere
il signor Maroncelli?”.
“Tante volte ho ciò dimandato, ed invano; non ardisco
più sperarlo.”
“Speri, speri, signore! e ripeta la dimanda.”
La ripetei infatti quel giorno. Il soprintendente disse parimente
ch'io dovea sperare, e soggiunse essere verisimile
che non solo Maroncelli potesse vedermi, ma che
mi fosse dato per infermiere, ed in appresso per indivisibile
compagno.
227
Siccome, quanti eravamo prigionieri di Stato, avevamo
più o meno tutti la salute rovinata, il governatore avea
chiesto a Vienna che potessimo esser messi tutti a due a
due, affinché uno servisse d'aiuto all'altro.
Io aveva anche dimandato la grazia di scrivere un ultimo
addio alla mia famiglia.
Verso la fine della seconda settimana la mia malattia
ebbe una crisi, ed il pericolo si dileguò.
Cominciava ad alzarmi, quando un mattino s'apre la
porta, e vedo entrar festosi il soprintendente, Schiller ed
il medico. Il primo corre a me, e mi dice: “Abbiamo il
permesso di darle per compagno Maroncelli, e di lasciarle
scrivere una lettera ai parenti”.
La gioia mi tolse il respiro, ed il povero soprintendente,
che per impeto di buon cuore aveva mancato di prudenza,
mi credette perduto.
Quando riacquistai i sensi, e mi sovvenne dell'annuncio
udito, pregai che non mi si ritardasse un tanto bene. Il
medico consentì, e Maroncelli fu condotto nelle mie
braccia.
Oh qual momento fu quello! “Tu vivi?” sclamavamo a
vicenda. “Oh amico! oh fratello! che giorno felice c'è
ancor toccato di vedere! Dio ne sia benedetto!”
Ma la nostra gioia, ch'era immensa, congiungeasi ad una
immensa compassione. Maroncelli doveva esser meno
colpito di me, trovandomi cosl deperito com'io era: ei
228
sapea qual grave malattia avessi fatto. Ma io, anche pensando
che avesse patito, non me lo immaginava così diverso
da quel di prima. Egli era appena riconoscibile.
Quelle sembianze, già sì belle, sì floride, erano consumate
dal dolore, dalla fame, dall'aria cattiva del tenebroso
suo carcere!
Tuttavia il vederci, l'udirci, l'essere finalmente indivisi
ci confortava. Oh quante cose avemmo a comunicarci, a
ricordare, a ripeterci! Quanta soavità nel compianto!
Quanta armonia in tutte le idee! Qual contentezza di trovarci
d'accordo in fat to di religione, d'odiare bensì l'uno
e l'altro l'ignoranza e la barbarie, ma di non odiare alcun
uomo, e di commiserare gl'ignoranti ed i barbari, e pregare
per loro!
229
CAPO LXXV
Mi fu portato un foglio di carta ed il calamaio, affinch'io
scrivessi a' parenti.
Siccome propriamente la permissione erasi data ad un
moribondo che intendea di volgere alla famiglia l'ultimo
addio, io temeva che la mia lettera, essendo ora d'altro
tenore, più non venisse spedita. Mi limitai a pregare colla
più grande tenerezza genitori, fratelli e sorelle, che si
rassegnassero alla mia sorte, protestando loro d'essere
rassegnato.
Quella lettera fu nondimeno spedita, come poi seppi allorché
dopo tanti anni rividi il tetto paterno. L'unica fu
dessa che in sì lungo tempo della mia captività i cari parenti
potessero avere da me. Io da loro non n'ebbi mai
alcuna: quelle che mi scrivevano furono sempre tenute a
Vienna. Egualmente privati d'ogni relazione colle famiglie
erano gli altri compagni di sventura.
Dimandammo infinite volte la grazia d'avere almeno
carta e calamaio per istudiare, e quella di far uso de' nostri
denari per comprar libri. Non fummo esauditi mai.
Il governatore continuava frattanto a permettere che leggessimo
i libri nostri.
Avemmo anche, per bontà di lui, qualche miglioramento
di cibo, ma ahi! non fu durevole. Egli avea consentito
che invece d'esser provveduti dalla cucina del trattore
230
delle carceri, il fossimo da quella del soprintendente.
Qualche fondo di più era da lui stato assegnato a tal uso.
La conferma di queste disposizioni non venne; ma intanto
che durò il beneficio, io ne provai molto giovamento.
Anche Maroncelli racquistò un po' di vigore. Per
l'infelice Oroboni era troppo tardi!
Quest'ultimo era stato accompagnato, prima coll'avvocato
Solera, indi col sacerdote D. Fortini.
Quando fummo appaiati in tutte le carceri, il divieto di
parlare alle finestre ci fu rinnovato, con minaccia, a chi
contravvenisse, d'essere riposto in solitudine. Violammo
a dir vero qualche volta il divieto per salutarci, ma lunghe
conversazioni più non si fecero.
L'indole di Maroncelli e la mia armonizzavano perfettamente.
Il coraggio dell'uno sosteneva il coraggio
dell'altro. Se un di noi era preso da mestizia o da fremiti
d'ira contro i rigori della nostra condizione, l'altro l'esilarava
con qualche scherzo o con opportuni raziocinii.
Un dolce sorriso temperava quasi sempre i nostri affanni.
Finché avemmo libri, benché omai tanto riletti da saperli
a memoria, eran dolce pascolo alla mente, perché occasione
di sempre nuovi esami, confronti, giudizi, rettificazioni,
ecc. Leggevamo, ovvero meditavamo gran
parte della giornata in silenzio, e davamo al cicaleccio il
tempo del pranzo, quello del passeggio e tutta la sera.
Maroncelli nel suo sotterraneo avea composti molti ver-
231
si d'una gran bellezza. Me li andava recitando, e ne
componeva altri. Io pure ne componeva e li recitava. E
la nostra memoria esercitavasi a ritenere tutto ciò. Mirabile
fu la capacità che acquistammo di poetare lunghe
produzioni a memoria, limarle e tornarle a limare infinite
volte, e ridurle a quel segno medesimo di possibile finitezza
che avremmo ottenuto scrivendole. Maroncelli
compose così, a poco a poco, e ritenne in mente parecchie
migliaia di versi lirici ed epici. Io feci la tragedia di
Leoniero da Dertona e varie altre cose.
232
CAPO LXXVI
Oroboni, dopo aver molto dolorato nell'inverno e nella
primavera, si trovò assai peggio la state. Sputò sangue, e
andò in idropisia.
Lascio pensare qual fosse la nostra afflizione, quand'ei
si stava estinguendo sì presso di noi, senza che potessimo
rompere quella crudele parete che c'impediva di vederlo
e di prestargli i nostri amichevoli servigi!
Schiller ci portava le sue nuove. L'infelice giovane patì
atrocemente, ma l'animo suo non s'avvilì mai. Ebbe i
soccorsi spirituali dal cappellano (il quale, per buona
sorte, sapeva il francese).
Morì nel suo dì onomastico, il 13 giugno 1823. Qualche
ora prima di spirare, parlò dell'ottogenario suo padre,
s'intenerì e pianse. Poi si riprese, dicendo:
“Ma perché piango il più fortunato de' miei cari,
poich'egli è alla vigilia di raggiungermi all'eterna pace?”
Le sue ultime parole furono: “Io perdono di cuore ai
miei nemici”.
Gli chiuse gli occhi D. Fortini, suo amico dall'infanzia,
uomo tutto religione e carità.
Povero Oroboni! qual gelo ci corse per le vene, quando
ci fu detto ch'ei non era più! Ed udimmo le voci ed i
passi di chi venne a prendere il cadavere! E vedemmo
dalla finestra il carro in cui veniva portato al cimitero!
233
Traevano quel carro due condannati comuni; lo seguivano
quattro guardie. Accompagnammo cogli occhi il triste
convoglio fino al cimitero. Entrò nella cinta. Si fermò
in un angolo: là era la fossa.
Pochi istanti dopo, il carro, i condannati e le guardie tornarono
indietro. Una di queste era Kubitzky. Mi disse
(gentile pensiero, sorprendente in un uomo rozzo): “Ho
segnato con precisione il luogo della sepoltura, affinché,
se qualche parente od amico potesse un giorno ottenere
di prendere quelle ossa e portarle al suo paese, si sappia
dove giacciono”.
Quante volte Oroboni m'aveva detto, guardando dalla finestra
il cimitero: “Bisogna ch'io m'avvezzi all'idea
d'andare a marcire là entro: eppur confesso che
quest'idea mi fa ribrezzo. Mi pare che non si debba star
così bene sepolto in questi paesi come nella nostra cara
penisola”.
Poi ridea e sclamava: “Fanciullaggini! Quando un vestito
è logoro e bisogna deporlo, che importa dovunque sia
gettato?”.
Altre volte diceva: “Mi vado preparando alla morte, ma
mi sarei rassegnato più volentieri ad una condizione:
rientrare appena nel tetto paterno, abbracciare le ginocchia
di mio padre, intendere una parola di benedizione,
e morire!”.
Sospirava e soggiungeva: “Se questo calice non può allontanarsi,
o mio Dio, sia fatta la tua volontà!”.
234
E l'ultima mattina della sua vita disse ancora, baciando
un crocefisso che Kral gli porgea:
“Tu ch'eri divino, avevi pure orrore della morte, e dicevi:
Si possibile est. transeat a me calix iste! Perdona se
lo dico anch'io. Ma ripeto anche le altre tue parole: Verumtamen
non sicut ego volo, sed sicut tu!”
235
CAPO LXXVII
Dopo la morte d'Oroboni, ammalai di nuovo. Credeva di
raggiungere presto l'estinto amico; e ciò bramava. Se
non che, mi sarei io separato senza rincrescimento da
Maroncelli?
Più volte, mentr'ei, sedendo sul pagliericcio, leggeva o
poetava, o forse fingeva al pari di me di distrarsi con tali
studi e meditava sulle nostre sventure, io lo guardava
con affanno e pensava: "Quanto più trista non sarà la tua
vita quando il soffio della morte m'avrà tocco, quando
mi vedrai portar via di questa stanza, quando, mirando il
cimitero, dirai: 'Anche Silvio è là!'". E m'inteneriva su
quel povero superstite, e faceva voti che gli dessero un
altro compagno, capace d'apprezzarlo come lo apprezzava
io, – ovvero che il Signore prolungasse i miei martirii,
e mi lasciasse il dolce uffizio di temperare quelli di
quest'infelice, dividendoli.
Io non noto quante volte le mie malattie sgombrarono e
ricomparvero. L'assistenza che in esse faceami Maroncelli
era quella del più tenero fratello. Ei s'accorgea
quando il parlare non mi convenisse, ed allora stava in
silenzio; ei s'accorgea quando i suoi detti potessero sollevarmi,
ed allora trovava sempre soggetti confacentisi
alla disposizione del mio animo, talora secondandola,
talora mirando grado grado a mutarla. Spiriti più nobili
del suo, io non ne avea mai conosciuti; pari al suo, pochi.
Un grande amore per la giustizia, una grande tolle-
236
ranza, una gran fiducia nella virtù umana e negli aiuti
della Provvidenza, un sentimento vivissimo del bello in
tutte le arti, una fantasia ricca di poesia, tutte le più
amabili doti di mente e di cuore si univano per rendermelo
caro.
Io non dimenticava Oroboni, ed ogni dì gemea della sua
morte, ma gioivami spesso il cuore immaginando che
quel diletto, libero di tutti i mali ed in seno alla Divinità,
dovesse pure annoverare fra le sue contentezze quella di
vedermi con un amico non meno affettuoso di lui.
Una voce pareva assicurarmi nell'anima che Oroboni
non fosse più in luogo di espiazione; nondimeno io pregava
sempre per lui. Molte volte sognai di vederlo che
pregasse per me; e que' sogni io amava di persuadermi
che non fossero accidentali, ma bensì vere manifestazioni
sue, permesse da Dio per consolarmi. Sarebbe cosa
ridicola s'io riferissi la vivezza di tali sogni, e la soavità
che realmente in me lasciavano per intere giornate.
Ma i sentimenti religiosi e l'amicizia mia per Maroncelli
alleggerivano sempre più le mie afflizioni. L'unica idea
che mi spaventasse era la possibilità che questo infelice,
di salute già assai rovinata, sebbene meno minacciante
della mia, mi precedesse nel sepolcro. Ogni volta ch'egli
ammalava io tremava; ogni volta che vedealo star meglio,
era una festa per me.
Queste paure di perderlo davano al mio affetto per lui
una forza sempre maggiore; ed in lui la paura di perder
237
me operava lo stesso effetto.
Ah! v'è pur molta dolcezza in quelle alternazioni
d'affanni e di speranze per una persona che è l'unica che
ti rimanga! La nostra sorte era sicuramente una delle più
misere che si dieno sulla terra; eppure lo stimarci e
l'amarci così pienamente formava in mezzo a' nostri dolori
una specie di felicità; e davvero la sentivamo.
238
CAPO LXXVIII
Avrei bramato che il cappellano (del quale io era stato
così contento al tempo della mia prima malattia) ci fosse
stato conceduto per confessore, e che potessimo vederlo
a quando a quando, anche senza trovarci gravemente infermi.
Invece di dare questo incarico a lui, il governatore
ci destinò un agostiniano, per nome P. Battista, intantoché
venisse da Vienna o la conferma di questo, o la
nomina d'un altro.
Io temea di perderci nel cambio; m'ingannava. Il P. Battista
era un angiolo di carità; i suoi modi erano educatissimi
ed anzi eleganti; ragionava profondamente de' doveri
dell'uomo.
Lo pregammo di visitarci spesso. Veniva ogni mese, e
più frequentemente se poteva. Ci portava anche, col permesso
del governatore, qualche libro, e ci diceva, a
nome del suo abate, che tutta la biblioteca del convento
stava a nostra disposizione. Sarebbe stato un gran guadagno
questo per noi, se fosse durato. Tuttavia ne profittammo
per parecchi mesi.
Dopo la confessione, ei si fermava lungamente a conversare,
e da tutti i suoi discorsi appariva un'anima retta,
dignitosa, innamorata della grandezza e della santità
dell'uomo. Avemmo la fortuna di godere circa un anno
de' suoi lumi e della sua affezione, e non si smentì mai.
Non mai una sillaba che potesse far sospettare intenzio-
239
ni di servire, non al suo ministero, ma alla politica. Non
mai una mancanza di qualsiasi delicato riguardo.
A principio, per dir vero, io diffidava di lui, io m'aspettava
di vederlo volgere la finezza del suo ingegno ad indagini
sconvenienti. In un prigioniero di Stato, simile
diffidenza è pur troppo naturale; ma oh quanto si resta
sollevato allorché svanisce, allorché si scopre nell'interprete
di Dio niun altro zelo che quello della causa di Dio
e dell'umanità!
Egli aveva un modo a lui particolare ed efficacissimo di
dare consolazioni. Io m'accusava, per esempio, di fremiti
d'ira pei rigori della nostra carceraria disciplina. Ei
moralizzava alquanto sulla virtù di soffrire con serenità
e perdonando; poi passava a dipingere con vivissima
rappresentazione le miserie di condizione diverse della
mia. Avea molto vissuto in città ed in campagna, conosciuto
grandi e piccoli, e meditato sulle umane ingiustizie;
sapea descrivere bene le passioni ed i costumi delle
varie classi sociali. Dappertutto ei mi mostrava forti e
deboli, calpestanti e calpestati; dappertutto la necessità o
d'odiare i nostri simili, o d'amarli per generosa indulgenza
e per compassione. I casi ch'ei raccontava per rammemorarmi
l'universalità della sventura, ed i buoni effetti
che si possono trarre da questa, nulla aveano di singolare;
erano anzi affatto ovvii; ma diceali con parole
così giuste, così potenti, che mi faceano fortemente sentire
le deduzioni da ricavarne.
240
Ah sì! ogni volta ch'io aveva udito quegli amorevoli
rimproveri e que' nobili consigli, io ardeva d'amore della
virtù, io non abborriva più alcuno, io avrei data la vita
pel minimo de' miei simili, io benediceva Dio d'avermi
fatto uomo.
Ah! infelice chi ignora la sublimità della confessione!
infelice chi, per non parer volgare, si crede obbligato di
guardarla con ischerno! Non è vero che, ognuno sapendo
già che bisogna esser buono, sia inutile di sentirselo
a dire; che bastino le proprie riflessioni ed opportune
letture; no! la favella viva d'un uomo ha una possanza
che né le letture, né le proprie riflessioni non hanno!
L'anima n'è più scossa; le impressioni che vi si fanno,
sono più profonde. Nel fratello che parla, v'è una vita ed
un'opportunità che sovente indarno si cercherebbero ne'
libri e ne' nostri proprii pensieri.
241
CAPO LXXIX
Nel principio del 1824, il soprintendente, il quale aveva
la sua cancelleria ad uno de' capi del nostro corridoio,
trasportossi altrove, e le stanze di cancelleria con altre
annesse furono ridotte a carceri. Ahi! capimmo che nuovi
prigionieri di Stato doveano aspettarsi d'Italia.
Giunsero infatti in breve quelli d'un terzo processo: tutti
amici e conoscenti miei! Oh, quando seppi i loro nomi
qual fu la mia tristezza! Borsieri era uno de' più antichi
miei amici! A Confalonieri io era affezionato da men
lungo tempo, ma pur con tutto il cuore! Se avessi potuto,
passando al carcere durissimo od a qualunque immaginabile
tormento, scontare la loro pena e liberarli, Dio
sa se non l'avrei fatto! Non dico solo dar la vita per essi:
ah che cos'è il dar la vita? soffrire è ben più!
Avrei avuto allora tanto d'uopo delle consolazioni del P.
Battista; non gli permisero più di venire.
Nuovi ordini vennero pel mantenimento della più severa
disciplina. Quel terrapieno che ci serviva di passeggio
fu dapprima cinto di steccato, sicché nessuno, nemmeno
in lontananza con telescopii, potesse più vederci; e così
noi perdemmo lo spettacolo bellissimo delle circostanti
colline e della sottoposta città. Ciò non bastò. Per andare
a quel terrapieno, conveniva attraversare, come dissi,
il cortile, ed in questo molti aveano campo di scorgerci.
A fine di occultarci a tutti gli sguardi, ci fu tolto quel
242
luogo di passeggio e ce ne venne assegnato uno piccolissimo,
situato contiguamente al nostro corridoio, ed a
pretta tramontana, come le nostre stanze.
Non posso esprimere quanto questo cambiamento di
passeggio ci affliggesse. Non ho notato tutti i conforti
che avevamo nel luogo che ci veniva tolto. La vista de'
figliuoli del soprintendente, i loro cari amplessi, dove
avevamo veduta inferma ne' suoi ultimi giorni la loro
madre; qualche chiacchiera col fabbro, che aveva pur ivi
il suo alloggio; le liete canzoncine e le armonie d'un caporale
che sonava la chitarra; e per ultimo un innocente
amore – un amore non mio, né del mio compagno, ma
d'una buona caporalina ungherese, venditrice di frutta.
Ella erasi invaghita di Maroncelli.
Già prima che fosse posto con me, esso e la donna, vedendosi
ivi quasi ogni giorno, aveano fatto un poco
d'amicizia. Egli era anima sì onesta, sì dignitosa, sì semplice
nelle sue viste, che ignorava affatto d'avere innamorato
la pietosa creatura. Ne lo feci accorto io. Esitò di
prestarmi fede, e nel dubbio solo che avessi ragione, impose
a se stesso di mostrarsi più freddo con essa. La
maggior riserva di lui, invece di spegnere l'amore della
donna, pareva aumentarlo.
Siccome la finestra della stanza di lei era alta appena un
braccio dal suolo del terrapieno, ella balzava dal nostro
lato per l'apparente motivo di stendere al sole qualche
pannolino o fare alcun'altra faccenduola, e stava lì a
243
guardarci; e se poteva, attaccava discorso.
Le povere nostre guardie, sempre stanche di aver poco o
niente dormito la notte, coglievano volentieri l'occasione
d'essere in quell'angolo, dove, senz'essere vedute da'
superiori, poteano sedere sull'erba e sonnecchiare. Maroncelli
era allora in un grande imbarazzo, tanto appariva
l'amore di quella sciagurata. Maggiore era l'imbarazzo
mio. Nondimeno simili scene, che sarebbero state assai
risibili se la donna ci avesse ispirato poco rispetto,
erano per noi serie, e potrei dire patetiche. L'infelice ungherese
aveva una di quelle fisionomie, le quali annunciano
indubitabilmente l'abitudine della virtù ed il bisogno
di stima. Non era bella, ma dotata di tale espressione
di gentilezza, che i contorni alquanto irregolari del
suo volto sembravano abbellirsi ad ogni sorriso, ad ogni
moto de' muscoli.
Se fosse mio proposito di scrivere d'amore, mi resterebbero
non brevi cose a dire di quella misera e virtuosa
donna, – or morta. Ma basti l'avere accennato uno de'
pochi avvenimenti del nostro carcere.
244
CAPO LXXX
I cresciuti rigori rendevano sempre più monotona la nostra
vita. Tutto il 1824, tutto il 25, tutto il 26, tutto il 27,
in che si passarono per noi? Ci fu tolto quell'uso de' nostri
libri che per interim ci era stato conceduto dal governatore.
Il carcere divenneci una vera tomba, nella
quale neppure la tranquillità della tomba c'era lasciata.
Ogni mese veniva, in giorno indeterminato, a farvi una
diligente perquisizione il direttore di polizia, accompagnato
d'un luogotenente e di guardie. Ci spogliavano
nudi, esaminavano tutte le cuciture de' vestiti, nel dubbio
che vi si tenesse celata qualche carta o altro, si scucivano
i pagliericci per frugarvi dentro. Benché nulla di
clandestino potessero trovarci, questa visita ostile e di
sorpresa, ripetuta senza fine, aveva non so che, che
m'irritava, e che ogni volta metteami la febbre.
Gli anni precedenti m'erano sembrati sì infelici, ed ora
io pensava ad essi con desiderio, come ad un tempo di
care dolcezze. Dov'erano le ore ch'io m'ingolfava nello
studio della Bibbia, o d'Omero? A forza di leggere Omero
nel testo, quella poca cognizione di greco ch'io aveva
si era aumentata, ed erami appassionato per quella lingua.
Quanto incresceami di non poterne continuare lo
studio! Dante, Petrarca, Shakespeare, Byron, Walter
Scott, Schiller, Goethe, ecc., quanti amici m'erano involati!
Fra siffatti io annoverava pure alcuni libri di cristiana
sapienza, come il Bourdaloue, il Pascal, l'Imitazione
245
di Gesù Cristo, la Filotea, ecc., libri che se si leggono
con critica ristretta ed illiberale, esultando ad ogni reperibile
difetto di gusto, ad ogni pensiero non valido, si
gettano là e non si ripigliano; ma che, letti senza malignare
e senza scandalezzarsi dei lati deboli, scoprono
una filosofia alta e vigorosamente nutritiva pel cuore e
per l'intelletto.
Alcuni di siffatti libri di religione ci furono poscia mandati
in dono dall'Imperatore, ma con esclusione assoluta
di libri d'altra specie servienti a studio letterario.
Questo dono d'opere ascetiche venneci impetrato nel
1825 da un confessore dalmata inviatoci da Vienna, il P.
Stefano Paulowich, fatto, due anni appresso, vescovo di
Cattaro. A lui fummo pur debitori d'aver finalmente la
messa, che prima ci si era sempre negata dicendoci che
non poteano condurci in chiesa e tenerci separati a due a
due siccome era prescritto.
Tanta separazione non potendo mantenersi, andavamo
alla messa divisi in tre gruppi; un gruppo sulla tribuna
dell'organo, un altro sotto la tribuna, in guisa da non esser
veduto, ed il terzo in un oratorietto guardante in
chiesa per mezzo d'una grata.
Maroncelli ed io avevamo allora per compagni, ma con
divieto che una coppia parlasse coll'altra, sei condannati,
di sentenza anteriore alla nostra. Due di essi erano
stati miei vicini nei Piombi di Venezia. Eravamo condotti
da guardie al posto assegnato, e ricondotti, dopo la
246
messa, ciascuna coppia nel suo carcere. Veniva a dirci la
messa un cappuccino. Questo buon uomo finiva sempre
il suo rito con un Oremus implorante la nostra liberazione
dai vincoli, e la sua voce si commovea. Quando veniva
via dall'altare, dava una pietosa occhiata a ciascuno
de' tre gruppi, ed inchinava mestamente il capo pregando.
247
CAPO LXXXI
Nel 1825 Schiller fu riputato omai troppo indebolito dagli
acciacchi della vecchiaia, e gli diedero la custodia
d'altri condannati pei quali sembrasse non richiedersi
tanta vigilanza. Oh quanto c'increbbe ch'ei si allontanasse
da noi, ed a lui pure increbbe di lasciarci!
Per successore ebb'egli dapprima Kral, uomo non inferiore
a lui in bontà. Ma anche a questo venne data in
breve un'altra destinazione, e ce ne capitò uno, non cattivo,
ma burbero ed estraneo ad ogni dimostrazione
d'affetto.
Questi mutamenti m'affliggevano profondamente. Schiller,
Kral e Kubitzky, ma in particolar modo i due primi,
ci avevano assistiti nelle nostre malattie come un padre
ed un fratello avrebbero potuto fare. Incapaci di mancare
al loro dovere, sapeano eseguirlo senza durezza di
cuore. Se v'era un po' di durezza nelle forme, era quasi
sempre involontaria, e riscattavanla pienamente i tratti
amorevoli che ci usavano. M'adirai talvolta contr'essi,
ma oh come mi perdonavano cordialmente! come anelavano
di persuaderci che non erano senza affezione per
noi, e come gioivano vedendo che n'eravamo persuasi e
li stimavamo uomini dabbene!
Dacché fu lontano da noi, più volte Schiller s'ammalò, e
si riebbe. Domandavamo contezza di lui con ansietà filiale.
Quand'egli era convalescente, veniva talvolta a
248
passeggiare sotto le nostre finestre. Noi tossivamo per
salutarlo, ed egli guardava in su con un sorriso melanconico,
e diceva alla sentinella, in guisa che udissimo:
“Da sind meine Söhne! (là sono i miei figli!)”.
Povero vecchio! che pena mi mettea il vederti trascinare
stentatamente l'egro fianco, e non poterti sostenere col
mio braccio!
Talvolta ei sedeva lì sull'erba, e leggea. Erano libri ch'ei
m'avea prestati. Ed affinché io li riconoscessi, ei ne diceva
il titolo alla sentinella, o ne ripeteva qualche squarcio.
Per lo più tai libri erano novelle da calendari, od altri
romanzi di poco valore letterario, ma morali.
Dopo varie ricadute d'apoplessia, si fece portare
all'ospedale de' militari. Era già in pessimo stato, e colà
in breve morì. Possedeva alcune centinaia di fiorini,
frutto de' suoi lunghi risparmii: queste erano da lui state
date in prestito ad alcuni suoi commilitoni. Allorché si
vide presso il suo fine, appellò a sè quegli amici, e disse:
“Non ho più congiunti; ciascuno di voi si tenga ciò
che ha nelle mani. Vi domando solo di pregare per me”.
Uno di tali amici aveva una figlia di diciotto anni, la
quale era figlioccia di Schiller. Poche ore prima di morire,
il buon vecchio la mandò a chiamare. Ei non potea
più proferire parole distinte; si cavò di dito un anello
d'argento, ultima sua ricchezza, e lo mise in dito a lei.
Poi la baciò, e pianse baciandola. La fanciulla urlava, e
lo inondava di lagrime. Ei gliele asciugava col fazzolet-
249
to. Prese le mani di lei e se le pose sugli occhi. – Quegli
occhi erano chiusi per sempre.
250
CAPO LXXXII
Le consolazioni umane ci andavano mancando una dopo
l'altra; gli affanni erano sempre maggiori. Io mi rassegnava
al voler di Dio, ma mi rassegnava gemendo; e
l'anima mia, invece d'indurirsi al male, sembrava sentirlo
sempre più dolorosamente.
Una volta mi fu clandestinamente recato un foglio della
Gazzetta d'Augsburgo, nel quale spacciavasi stranissima
cosa di me, a proposito della monacazione d'una delle
mie sorelle.
Diceva: “La signora Maria Angiola Pellico, figlia ecc.
ecc., prese addì ecc. il velo nel monastero della Visitazione
in Torino ecc. È dessa sorella dell'autore della
Francesca da Rimini, Silvio Pellico, il quale uscì recentemente
dalla fortezza di Spielberg, graziato da S.M.
l'Imperatore; tratto di clemenza degnissimo di sì magnanimo
Sovrano, e che rallegrò tutta Italia, stanteché, ecc.
ecc.”.
E qui seguivano le mie lodi.
La frottola della grazia non sapeva immaginarmi perché
fosse stata inventata. Un puro divertimento del giornalista
non parea verisimile; era forse qualche astuzia delle
polizie tedesche? Chi lo sa? Ma i nomi di Maria Angiola
erano precisamente quelli di mia sorella minore. Doveano,
senza dubbio, esser passati dalla gazzetta di Torino
ad altre gazzette. Dunque quell'ottima fanciulla s'era ve-
251
ramente fatta monaca? Ah, forse ella prese quello stato
perché ha perduto i genitori! Povera fanciulla! non ha
voluto ch'io solo patissi le angustie del carcere: anch'ella
ha voluto recludersi! Il Signore le dia più che non dà a
me, le virtù della pazienza e della abnegazione! Quante
volte, nella sua cella, quell'angiolo penserà a me! quanto
spesso farà dure penitenze per ottener da Dio che alleggerisca
i mali del fratello!
Questi pensieri m'intenerivano, mi straziavano il cuore.
Pur troppo le mie sventure potevano aver influito ad abbreviare
i giorni del padre o della madre, o d'entrambi!
Più ci pensava, e più mi pareva impossibile che senza
siffatta perdita la mia Marietta avesse abbandonato il
tetto paterno. Questa idea mi opprimeva quasi certezza,
ed io caddi quindi nel più angoscioso lutto.
Maroncelli n'era commosso non meno di me. Qualche
giorno appresso ei diedesi a comporre un lamento poetico
sulla sorella del prigioniero. Riuscì un bellissimo
poemetto spirante melanconia e compianto. Quando
l'ebbe terminato, me lo recitò. Oh come gli fui grato della
sua gentilezza! Fra tanti milioni di versi che fino allora
s'erano fatti per monache, probabilmente quelli erano
i soli che si componessero in carcere, pel fratello della
monaca, da un compagno di ferri. Qual concorso d'idee
patetiche e religiose!
Così l'amicizia addolciva i miei dolori. Ah, da quel tempo
non volse più giorno ch'io non m'aggirassi lunga-
252
mente col pensiero in un convento di vergini; che fra
quelle vergini io non ne considerassi con più tenera pietà
una: ch'io non pregassi ardentemente il Cielo d'abbellirle
la solitudine, e di non lasciare che la fantasia le dipingesse
troppo orrendamente la mia prigione!
253
CAPO LXXXIII
L'essermi venuta clandestinamente quella gazzetta non
faccia immaginare al lettore che frequenti fossero le notizie
del mondo ch'io riuscissi a procurarmi. No: tutti
erano buoni intorno a me, ma tutti legati da somma paura.
Se avvenne qualche lieve clandestinità, non fu se non
quando il pericolo potea veramente parer nullo. Ed era
difficil cosa che potesse parer nullo in mezzo a tante
perquisizioni ordinarie e straordinarie.
Non mi fu mai dato d'avere nascostamente notizie dei
miei cari lontani, tranne il surriferito cenno relativo a
mia sorella.
Il timore ch'io aveva, che i miei genitori non fossero più
in vita, venne di lì a qualche tempo piuttosto aumentato
che diminuito dal modo con cui una volta il direttore di
polizia venne ad annunciarmi che a casa mia stavano
bene.
“S.M. l'Imperatore comanda” diss'egli “che io le partecipi
buone nuove di que' congiunti ch'ella ha a Torino.”
Trabalzai dal piacere e dalla sorpresa a questa non mai
prima avvenuta partecipazione, e chiesi maggiori particolarità.
“Lasciai” gli diss'io “genitori, fratelli e sorelle a Torino.
Vivono tutti? Deh, s'ella ha una lettera d'alcun di loro, la
supplico di mostrarmela!”
254
“Non posso mostrar niente. Ella deve contentarsi di ciò.
È sempre una prova di benignità dell'Imperatore il farle
dire queste consolanti parole. Ciò non s'è ancor fatto a
nessuno.”
“Concedo esser prova di benignità dell'Imperatore; ma
ella sentirà che m'è impossibile trarre consolazione da
parole così indeterminate. Quali sono que' miei congiunti
che stanno bene? Non ne ho io perduto alcuno?”
“Signore, mi rincresce di non poterle dire di più di quel
che m'è stato imposto.”
E così se n'andò.
L'intenzione era certamente stata di recarmi un sollievo
con quella notizia. Ma io mi persuasi che, nello stesso
tempo che l'Imperatore aveva voluto cedere alle istanze
di qualche mio congiunto, e consentire che mi fosse portato
quel cenno, ei non volea che mi si mostrasse alcuna
lettera, affinch'io non vedessi quali de' miei cari mi fossero
mancati.
Indi a parecchi mesi, un annuncio simile al suddetto mi
fu recato. Niuna lettera, niuna spiegazione di più.
Videro ch'io non mi contentava di tanto e che rimaneane
vieppiù afflitto, e nulla mai più mi dissero della mia famiglia.
L'immaginarmi che i genitori fossero morti, che il fossero
forse anche i fratelli, e Giuseppina altra mia amatissima
sorella; che forse Marietta unica superstite s'estin-
255
guerebbe presto nell'angoscia della solitudine e negli
stenti della penitenza, mi distaccava sempre più dalla
vita.
Alcune volte, assalito fortemente dalle solite infermità o
da infermità nuove, come coliche orrende con sintomi
dolorosissimi e simili a quelli del morbo-colera, io sperai
di morire. Si; l'espressione è esatta: sperai.
E nondimeno, oh contraddizioni dell'uomo! dando
un'occhiata al languente mio compagno mi si straziava il
cuore al pensiero di lasciarlo solo, e desiderava di nuovo
la vita!
256
CAPO LXXXIV
Tre volte vennero di Vienna personaggi d'alto grado a
visitare le nostre carceri, per assicurarsi che non ci fossero
abusi di disciplina. La prima fu del barone von
Münch, e questi, impietosito della poca luce che avevamo,
disse che avrebbe implorato di poter prolungare la
nostra giornata facendoci mettere per qualche ora della
sera una lanterna alla parte esteriore dello sportello. La
sua visita fu nel 1825. Un anno dopo fu eseguito il suo
pio intento. E così a quel lume sepolcrale potevamo indi
in poi vedere le pareti, e non romperci il capo passeggiando.
La seconda visita fu del barone von Vogel. Egli mi trovò
in pessimo stato di salute, ed udendo che, sebbene il medico
riputasse a me giovevole il caffè, non s'attentava
d'ordinarmelo perché oggetto di lusso, disse una parola
di consenso a mio favore; ed il caffè mi venne ordinato.
La terza visita fu di non so qual altro signore della Corte,
uomo tra i cinquanta ed i sessanta, che ci dimostrò
co' modi e colle parole la più nobile compassione. Non
potea far nulla per noi, ma l'espressione soave della sua
bontà era un beneficio, e gli fummo grati.
Oh qual brama ha il prigioniero di veder creature della
sua specie! La religione cristiana, che è sì ricca d'umanità,
non ha dimenticato di annoverare fra le opere di misericordia
il visitare i carcerati. L'aspetto degli uomini
257
cui duole della tua sventura, quand'anche non abbiano
modo di sollevartene più efficacemente, te l'addolcisce.
La somma solitudine può tornar vantaggiosa all'ammendamento
d'alcune anime; ma credo che in generale lo sia
assai più se non ispinta all'estremo, se mescolata di
qualche contatto colla società. Io almeno son così fatto.
Se non vedo i miei simili, concentro il mio amore su
troppo picciolo numero di essi, e disamo gli altri; se
posso vederne, non dirò molti, ma un numero discreto,
amo con tenerezza tutto il genere umano.
Mille volte mi son trovato col cuore sì unicamente
amante di pochissimi, e pieno d'odio per gli altri, ch'io
me ne spaventava. Allora andava alla finestra sospirando
di vedere qualche faccia nuova, e m'estimava felice
se la sentinella non passeggiava troppo rasente il muro;
se si scostava sì che potessi vederla; se alzava il capo
udendomi tossire, se la sua fisionomia era buona. Quando
mi parea scorgervi sensi di pietà, un dolce palpito
prendeami come se quello sconosciuto soldato fosse un
intimo amico. S'ei s'allontanava, io aspettava con innamorata
inquietudine ch'ei ritornasse, e s'ei ritornava
guardandomi, io ne gioiva come d'una grande carità. Se
non passava più in guisa ch'io lo vedessi, io restava
mortificato come uomo che ama, e conosce che altri nol
cura.
258
CAPO LXXXV
Nel carcere contiguo, già d'Oroboni, stavano ora D.
Marco Fortini e il signor Antonio Villa. Quest'ultimo,
altre volte robusto come un Ercole, patì molto la fame il
primo anno, e quando ebbe più cibo si trovò senza forze
per digerire. Languì lungamente, e poi, ridotto quasi
all'estremità, ottenne che gli dessero un carcere più arioso.
L'atmosfera mefitica d'un angusto sepolcro gli era,
senza dubbio, nocivissima, siccome lo era a tutti gli altri.
Ma il rimedio da lui invocato non fu sufficiente. In
quella stanza grande campò qualche mese ancora, poi
dopo varii sbocchi di sangue morì.
Fu assistito dal concaptivo D. Fortini e dall'abate Paulowich,
venuto in fretta di Vienna quando si seppe ch'era
moribondo.
Bench'io non mi fossi vincolato con lui così strettamente
come con Oroboni, pur la sua morte mi afflisse molto.
Io sapeva ch'egli era amato colla più viva tenerezza da'
genitori e da una sposa! Per lui, era più da invidiarsi che
da compiangersi; ma que' superstiti!...
Egli era anche stato mio vicino sotto i Piombi; Tremerello
m'avea portato parecchi versi di lui, e gli avea portati
de' miei. Talvolta regnava in que' suoi versi un profondo
sentimento.
Dopo la sua morte mi parve d'essergli più affezionato
che in vita, udendo dalle guardie quanto miseramente
259
avesse patito. L'infelice non poteva rassegnarsi a morire,
sebbene religiosissimo. Provò al più alto grado l'orrore
di quel terribile passo, benedicendo però sempre il Signore,
e gridandogli con lagrime:
“Non so conformare la mia volontà alla tua, eppur voglio
conformarla; opera tu in me questo miracolo!”
Ei non aveva il coraggio d'Oroboni, ma lo imitò, protestando
di perdonare a' nemici.
Alla fine di quell'anno (era il 1826) udimmo una sera
nel corridoio il romore mal compresso di parecchi camminanti.
I nostri orecchi erano divenuti sapientissimi a
discernere mille generi di romori. Una porta viene aperta;
conosciamo essere quella ov'era l'avvocato Solera.
Se n'apre un'altra: è quella di Fortini. Fra alcune voci dimesse,
distinguiamo quella del direttore di polizia. “Che
sarà? Una perquisizione ad ora sì tarda? e perché?”
Ma in breve escono di nuovo nel corridoio. Quand'ecco
la cara voce del buon Fortini: “Oh povereto mi! la scusi,
sala; ho desmentegà un tomo del breviario”.
E lesto lesto ei correva indietro a prendersi quel tomo,
poi raggiungeva il drappello. La porta della scala s'aperse,
intendemmo i loro passi fino al fondo: capimmo che
i due felici aveano ricevuto la grazia; e, sebbene c'increscesse
di non seguirli, ne esultammo.
260
CAPO LXXXVI
Era la liberazione di que' due compagni senza alcuna
conseguenza per noi? Come uscivano essi, i quali erano
stati condannati al pari di noi, uno a vent'anni, l'altro a
quindici, e su noi e su molt'altri non risplendeva grazia?
Contro i non liberati esistevano dunque prevenzioni più
ostili? Ovvero sarebbevi la disposizione di graziarci tutti,
ma a brevi intervalli di distanza, due alla volta? forse
ogni mese? forse ogni due o tre mesi?
Così per alcun tempo dubbiammo. E più di tre mesi volsero
né altra liberazione faceasi. Verso la fine del 1827,
pensammo che il dicembre potesse essere determinato
per anniversario delle grazie. Ma il dicembre passò e
nulla accadde.
Protraemmo l'aspettativa sino alla state del 1828, terminando
allora per me i sett'anni e mezzo di pena, equivalenti,
secondo il detto dell'Imperatore, ai quindici, ove
pure la pena si volesse contare dall'arresto. Ché se non
voleasi comprendere il tempo del processo (e questa
supposizione era la più verisimile), ma bensì cominciare
dalla pubblicazione della condanna, i sett'anni e mezzo
non sarebbero finiti che nel 1829.
Tutti i termini calcolabili passarono, e grazia non rifulse.
Intanto, già prima dell'uscita di Solera e Fortini, era venuto
al mio povero Maroncelli un tumore al ginocchio
sinistro. In principio il dolore era mite, e lo costringea
261
soltanto a zoppicare. Poi stentava a trascinare i ferri, e di
rado usciva a passeggio. Un mattino d'autunno gli piacque
d'uscir meco per respirare un poco d'aria: v'era già
neve; ed in un fatale momento ch'io nol sosteneva, inciampò
e cadde. La percossa fece immantinente divenire
acuto il dolore del ginocchio. Lo portammo sul suo letto;
ei non era più in grado di reggersi. Quando il medico
lo vide, si decise finalmente a fargli levare i ferri. Il tumore
peggiorò di giorno in giorno, e divenne enorme e
sempre più doloroso. Tali erano i martirii del povero infermo,
che non potea aver requie né in letto né fuor di
letto.
Quando gli era necessità muoversi, alzarsi, porsi a giacere,
io dovea prendere colla maggior delicatezza possibile
la gamba malata, e trasportarla lentissimamente nella
guisa che occorreva. Talvolta, per fare il più piccolo
passaggio da una posizione all'altra ci volevano quarti
d'ora di spasimo.
Sanguisughe, fontanelle, pietre caustiche, fomenti ora
asciutti, or umidi, tutto fu tentato dal medico. Erano accrescimenti
di strazio, e niente più. Dopo i bruciamenti
colle pietre si formava la suppurazione. Quel tumore era
tutto piaghe; ma non mai diminuiva, non mai lo sfogo
delle piaghe recava alcun lenimento al dolore.
Maroncelli era mille volte più infelice di me; nondimeno,
oh quanto io pativa con lui! Le cure d'infermiere mi
erano dolci, perché usate a sì degno amico. Ma vederlo
262
così deperire, fra sì lunghi atroci tormenti, e non potergli
recar salute! E presagire che quel ginocchio non sarebbe
mai più risanato! E scorgere che l'infermo tenea più verisimile
la morte che la guarigione! E doverlo continuamente
ammirare pel suo coraggio e per la sue serenità!
ah, ciò m'angosciava in modo indicibile!
263
CAPO LXXXVII
In quel deplorabile stato, ei poetava ancora, ei cantava,
ei discorreva; ei tutto facea per illudermi, per nascondermi
una parte de' suoi mali. Non potea più digerire, né
dormire; dimagrava spaventosamente; andava frequentemente
in deliquio; e tuttavia, in alcuni istanti raccoglieva
la sua vitalità e faceva animo a me.
Ciò ch'egli patì per nove lunghi mesi non è descrivibile.
Finalmente fu conceduto che si tenesse un consulto.
Venne il protomedico, approvò tutto quello che il medico
avea tentato, e senza pronunciare la sue opinione
sull'infermità, e su ciò che restasse a fare, se n'andò.
Un momento appresso, viene il sottintendente, e dice a
Maroncelli: “Il protomedico non s'è avventurato di spiegarsi
qui in sua presenza; temeva ch'ella non avesse la
forza d'udirsi annunziare una dura necessità. Io l'ho assicurato
che a lei non manca il coraggio”.
“Spero” disse Maroncelli “d'averne dato qualche prova,
in soffrire senza urli questi strazi. Mi si proporrebbe
mai?..”
“Si, signore, l'amputazione. Se non che il protomedico,
vedendo un corpo così emunto, èsita a consigliarla. In
tanta debolezza, si sentirà ella capace di sostenere
l'amputazione? Vuol ella esporsi al pericolo?...”
“Di morire? E non morrei in breve egualmente se non si
264
mette termine a questo male?”
“Dunque faremo subito relazione a Vienna d'ogni cosa,
ed appena venuto il permesso di amputarla...”
“Che? ci vuole un permesso?”
“Sì, signore.”
Di lì a otto giorni, l'aspettato consentimento giunse.
Il malato fu portato in una stanza più grande; ei dimandò
ch'io lo seguissi.
“Potrei spirare sotto l'operazione;” diss'egli “ch'io mi
trovi almeno fra le braccia dell'amico.”
La mia compagnia gli fu conceduta.
L'abate Wrba, nostro confessore (succeduto a Paulowich),
venne ad amministrare i sacramenti all'infelice.
Adempiuto questo atto di religione, aspettavamo i chirurgi,
e non comparivano. Maroncelli si mise ancora a
cantare un inno.
I chirurgi vennero alfine: erano due. Uno, quello ordinario
della casa, cioè il nostro barbiere, ed egli, quando
occorrevano operazioni, aveva il diritto di farle di sua
mano e non volea cederne l'onore ad altri. L'altro era un
giovane chirurgo, allievo della scuola di Vienna, e già
godente fama di molta abilità. Questi, mandato dal governatore
per assistere all'operazione e dirigerla, avrebbe
voluto farla egli stesso, ma gli convenne contentarsi
di vegliare all'esecuzione.
265
Il malato fu seduto sulla sponda del letto colle gambe
giù: io lo tenea fra le mie braccia. Al di sopra del ginocchio,
dove la coscia cominciava ad esser sana, fu stretto
un legaccio, segno del giro che dovea fare il coltello. Il
vecchio chirurgo tagliò tutto intorno, la profondità d'un
dito; poi tirò in su la pelle tagliata, e continuò il taglio
sui muscoli scorticati. Il sangue fluiva a torrenti dalle arterie,
ma queste vennero tosto legate con filo di seta. Per
ultimo, si segò l'osso.
Maroncelli non mise un grido. Quando vide che gli portavano
via la gamba tagliata, le diede un'occhiata di
compassione, poi, voltosi al chirurgo operatore, gli disse:
“Ella m'ha liberato d'un nemico, e non ho modo di rimunerarnela.”
V'era in un bicchiere sopra la finestra una rosa.
“Ti prego di portarmi quella rosa” mi disse.
Gliela portai. Ed ei l'offerse al vecchio chirurgo, dicendogli:
“Non ho altro a presentarle in testimonianza della mia
gratitudine.”
Quegli prese la rosa, e pianse.
266
CAPO LXXXVIII
I chirurgi aveano creduto che l'infermeria di Spielberg
provvedesse tutto l'occorrente, eccetto i ferri ch'essi portarono.
Ma fatta l'amputazione, s'accorsero che mancavano
diverse cose necessarie: tela incerata, ghiaccio,
bende, ecc.
Il misero mutilato dovette aspettare due ore, che tutto
questo fosse portato dalla città. Finalmente poté stendersi
sul letto; ed il ghiaccio gli fu posto sul tronco.
Il dì seguente, liberarono il tronco dai grumi di sangue
formativisi, lo lavarono, tirarono in giù la pelle, e fasciarono.
Per parecchi giorni non si diede al malato se non qualche
mezza chicchera di brodo con torlo d'uovo sbattuto.
E quando fu passato il pericolo della febbre vulneraria,
cominciarono gradatamente a ristorarlo con cibo più nutritivo.
L'Imperatore avea ordinato che, finché le forze
fossero ristabilite, gli si desse buon cibo, della cucina
del soprintendente.
La guarigione si operò in quaranta giorni. Dopo i quali
fummo ricondotti nel nostro carcere; questo per altro ci
venne ampliato, facendo cioè un'apertura al muro ed
unendo la nostra antica tanai a quella già abitata da Oroboni
e poi da Villa.
Io trasportai il mio letto al luogo medesimo ov'era stato
267
quello d'Oroboni, ov'egli era morto. Quest'identità di
luogo m'era cara; pareami di essermi avvicinato a lui.
Sognava spesso di lui, e pareami che il suo spirito veramente
mi visitasse e mi rasserenasse con celesti consolazioni.
Lo spettacolo orribile di tanti tormenti sofferti da Maroncelli,
e prima del taglio della gamba, e durante
quell'operazione, e dappoi, mi fortificò l'animo. Iddio,
che m'avea dato sufficiente salute nel tempo della malattia
di quello, perché le mie cure gli erano necessarie, me
la tolse allorch'egli poté reggersi sulle grucce.
Ebbi parecchi tumori glandulari dolorosissimi. Ne risanai,
ed a questi successero affanni di petto, già provati
altre volte ma ora più soffocanti che mai, vertigini e dissenterie
spasmodiche.
“È venuta la mia volta" diceva tra me. "Sarò io meno
paziente del mio compagno?"
M'applicai quindi ad imitare, quant'io sapea, la sua virtù.
Non v'è dubbio che ogni condizione umana ha i suoi doveri.
Quelli d'un infermo sono la pazienza, il coraggio e
tutti gli sforzi per non essere inamabile a coloro che gli
sono vicini.
Maroncelli, sulle sue povere grucce, non avea più l'agilità
d'altre volte, e rincresceagli, temendo di servirmi
meno bene. Ei temeva inoltre che, per risparmiargli i
movimenti e la fatica, io non mi prevalessi de' suoi ser-
268
vigi quanto mi abbisognava.
E questo veramente talora accadeva, ma io procacciava
che non se n'accorgesse.
Quantunque egli avesse ripigliato forza, non era però
senza incomodi. Ei pativa, come tutti gli amputati, sensazioni
dolorose ne' nervi, quasiché la parte tagliata vivesse
ancora. Gli doleano il piede, la gamba ed il ginocchio
ch'ei più non avea. Aggiugneasi che l'osso era stato
mal segato, e sporgeva nelle nuove carni, e facea frequenti
piaghe. Soltanto dopo circa un anno il tronco fu
abbastanza indurito e più non s'aperse.
269
CAPO LXXXIX
Ma nuovi mali assalirono l'infelice, e quasi senza intervallo.
Dapprima una artritide, che cominciò per le giunture
delle mani e poi gli martirò più mesi tutta la persona;
indi lo scorbuto. Questo gli coperse in breve il corpo
di macchie livide, e mettea spavento.
Io cercava di consolarmi, pensando tra me: "Poiché convien
morir qua dentro, è meglio che sia venuto ad uno
dei due lo scorbuto; è male attaccaticcio, e ne condurrà
nella tomba, se non insieme, almeno a poca distanza di
tempo".
Ci preparavamo entrambi alla morte, ed eravamo tranquilli.
Nove anni di prigione e di gravi patimenti ci
aveano finalmente addimesticati coll'idea del totale disfacimento
di due corpi così rovinati e bisognosi di
pace. E le anime fidavano nella bontà di Dio, e credeano
di riunirsi entrambe in luogo ove tutte le ire degli uomini
cessano, ed ove pregavamo che a noi si riunissero anche,
un giorno, placati, coloro che non ci amavano.
Lo scorbuto, negli anni precedenti, aveva fatto molta
strage in quelle prigioni. Il governo, quando seppe che
Maroncelli era affetto da quel terribile male, paventò
nuova epidemia scorbutica e consentì all'inchiesta del
medico, il quale diceva non esservi rimedio efficace per
Maroncelli se non l'aria aperta, e consigliava di tenerlo
il meno possibile entro la stanza.
270
Io, come contubernale di questo, ed anche infermo di discrasia,
godetti lo stesso vantaggio.
In tutte quelle ore che il passeggio non era occupato da
altri, cioè da mezz'ora avanti l'alba per un paio d'ore, poi
durante il pranzo, se così ci piaceva, indi per tre ore della
sera sin dopo il tramonto, stavamo fuori. Ciò pei giorni
feriali. Ne' festivi, non essendovi il passeggio consueto
degli altri, stavamo fuori da mattina a sera, eccettuato
il pranzo.
Un altro infelice, di salute danneggiatissima, e di circa
settant'anni, fu aggregato a noi, reputandosi che l'ossigeno
potessegli pur giovare. Era il signor Costantino Munari,
amabile vecchio, dilettante di studi letterari e filosofici,
e la cui società ci fu assai piacevole.
Volendo computare la mia pena non dall'epoca dell'arresto
ma da quella della condanna, i sette anni e mezzo finivano
nel 1829 ai primi di luglio, secondo la firma imperiale
della sentenza, ovvero ai 22 d'agosto, secondo la
pubblicazione.
Ma anche questo termine passò, e morì ogni speranza.
Fino allora Maroncelli, Munari ed io facevamo talvolta
la supposizione di rivedere ancora il mondo, la nostra
Italia, i nostri congiunti; e ciò era materia di ragionamenti
pieni di desiderio, di pietà e d'amore.
Passato l'agosto e poi il settembre, e poi tutto quell'anno,
ci avvezzammo a non isperare più nulla sopra la terra,
271
tranne l'inalterabile continuazione della reciproca nostra
amicizia, e l'assistenza di Dio, per consumare degnamente
il resto del nostro lungo sacrifizio.
Ah l'amicizia e la religione sono due beni inestimabili!
Abbelliscono anche le ore de' prigionieri, a cui più non
risplende verisimiglianza di grazia! Dio è veramente cogli
sventurati; – cogli sventurati che amano!
272
CAPO XC
Dopo la morte di Villa, all'abate Paulowich, che fu fatto
vescovo, seguì per nostro confessore l'abate Wrba, moravo,
professore di Testamento Nuovo a Brünn, valente
allievo dell'Istituto Sublime di Vienna.
Quest'istituto è una congregazione fondata dal celebre
Frint, allora parroco di corte. I membri di tal congregazione
sono tutti sacerdoti, i quali, già laureati in teologia,
proseguono ivi sotto severa disciplina i loro studi,
per giungere al possesso del massimo sapere conseguibile.
L'intento del fondatore è stato egregio: quello cioè
di produrre un perenne disseminamento di vera e forte
scienza nel clero cattolico di Germania. E simile intento
viene, in generale, adempiuto.
Wrba, stando a Brünn, potea darci molta più parte del
suo tempo che Paulowich. Ei divenne per noi ciò ch'era
il P. Battista, tranne che non gli era lecito di prestarci alcun
libro. Facevamo spesso insieme lunghe conferenze;
e la mia religiosità ne traeva grande profitto; o, se questo
è dir troppo, a me pareva di trarnelo, e sommo era il
conforto che indi sentiva.
Nell'anno 1829 ammalò; poi, dovendo assumere altri
impegni, non poté più venire da noi. Ce ne spiacque altamente;
ma avemmo la buona sorte che a lui seguisse
altro dotto ed egregio uomo, l'abate Ziak, vicecurato.
Di que' parecchi sacerdoti tedeschi che ci furono desti-
273
nati, non capitarne uno cattivo! non uno che scoprissimo
volersi fare stromento della politica (e questo è si facile
a scoprirsi!), non uno, anzi, che non avesse i riuniti meriti
di molta dottrina, di dichiaratissima fede cattolica e
di filosofia profonda! Oh quanto ministri della Chiesa
siffatti sono rispettabili!
Que' pochi ch'io conobbi mi fecero concepire un'opinione
assai vantaggiosa del clero cattolico tedesco.
Anche l'abate Ziak teneva lunghe conferenze con noi.
Egli pure mi serviva d'esempio per sopportare con serenità
i miei dolori. Incessanti flussioni ai denti, alla gola,
agli orecchi lo tormentavano, ed era nondimeno sempre
sorridente.
Intanto la molt'aria aperta fece scomparire a poco a poco
le macchie scorbutiche di Maroncelli; e parimenti Munari
ed io stavamo meglio.
274
CAPO XCI
Spuntò il 1° d'agosto del 1830. Volgeano dieci anni ch'io
avea perduta la libertà; ott'anni e mezzo ch'io scontava il
carcere duro.
Era giorno di domenica. Andammo, come le altre feste,
nel solito recinto. Guardammo ancora dal muricciuolo la
sottoposta valle, ed il cimitero ove giaceano Oroboni e
Villa; parlammo ancora del riposo che un dì v'avrebbero
le nostre ossa. Ci assidemmo ancora sulla solita panca
ad aspettare che le povere condannate venissero alla
messa, che si diceva prima della nostra. Queste erano
condotte nel medesimo oratorietto dove per la messa seguente
andavamo noi. Esso era contiguo al passeggio.
È uso in tutta la Germania che durante la messa il popolo
canti inni in lingua viva. Siccome l'impero d'Austria è
paese misto di tedeschi e di slavi, e nelle prigioni di
Spielberg il maggior numero de' condannati comuni appartiene
all'uno o all'altro di que' popoli, gl'inni vi si
cantano una festa in tedesco e l'altra in islavo. Così ogni
festa si fanno due prediche, e s'alternano le due lingue.
Dolcissimo piacere era per noi l'udire quei canti e l'organo
che l'accompagnava.
Fra le donne ve n'avea, la cui voce andava al cuore. Infelici!
Alcune erano giovanissime. Un amore, una gelosia,
un mal esempio le avea trascinate al delitto! – Mi
suona ancora nell'anima il loro religiosissimo canto del
275
Sanctus: “heilig! heilig! heilig!”. Versai ancora una lagrima
udendolo.
Alle ore dieci le donne si ritirarono, e andammo alla
messa noi. Vidi ancora quelli de' miei compagni di sventura
che udivano la messa sulla tribuna dell'organo, da'
quali una sola grata ci separava, tutti pallidi, smunti,
traenti con fatica i loro ferri!
Dopo la messa tornammo ne' nostri covili. Un quarto di
ora dopo ci portarono il pranzo. Apparecchiavamo la
nostra tavola, il che consisteva nel mettere un'assicella
sul tavolaccio e prendere i nostri cucchiai di legno,
quando il signor Wegrath, sottintendente, entrò nel carcere.
“M'incresce di disturbare il loro pranzo” disse “ma si
compiacciano di seguirmi; v'è di là il signor direttore di
polizia.”
Siccome questi solea venire per cose moleste, come perquisizioni
od inquisizioni, seguimmo assai di mal umore
il buon sottintendente fino alla camera d'udienza.
Là trovammo il direttore di polizia ed il soprintendente;
ed il primo ci fece un inchino, gentile più del consueto.
Prese una carta in mano, e disse con voci tronche, forse
temendo di produrci troppo forte sorpresa se si esprimeva
più nettamente:
“Signori... ho il piacere... ho l'onore... di significar
loro... che S.M. l'Imperatore ha fatto ancora... una gra-
276
zia...”
Ed esitava a dirci qual grazia fosse. Noi pensavamo che
fosse qualche minoramento di pena, come d'essere esenti
dalla noia del lavoro, d'aver qualche libro di più,
d'avere alimenti men disgustosi.
“Ma non capiscono?” disse.
“No, signore. Abbia la bontà di spiegarci quale specie di
grazia sia questa.”
“È la libertà per loro due, e per un terzo che fra poco abbracceranno.”
Parrebbe che quest'annuncio avesse dovuto farci prorompere
in giubilo. Il nostro pensiero corse subito ai parenti,
de' quali da tanto tempo non avevamo notizia, ed
il dubbio che forse non li avremmo più trovati sulla terra
ci accorò tanto, che annullò il piacere suscitabile
dall'annuncio della libertà.
“Ammutoliscono?...” disse il direttore di polizia. “Io
m'aspettava di vederli esultanti.”
“La prego” risposi “di far nota all'Imperatore la nostra
gratitudine; ma, se non abbiamo notizia delle nostre famiglie,
non ci è possibile di non paventare che a noi sieno
mancate persone carissime. Questa incertezza ci opprime,
anche in un istante che dovrebbe esser quello
della massima gioia.”
Diede allora a Maroncelli una lettera di suo fratello, che
lo consolò. A me disse che nulla c'era della mia fami-
277
glia; e ciò mi fece vieppiù temere che qualche disgrazia
fosse in essa avvenuta.
“Vadano” proseguì “nella loro stanza; e fra poco manderò
loro quel terzo che pure è stato graziato.”
Andammo ed apettavamo con ansietà quel terzo.
Avremmo voluto che fossero tutti, eppure non poteva
essere che uno. “Fosse il povero vecchio Munari! fosse
quello! fosse quell'altro!” Niuno era per cui non facessimo
voti.
Finalmente la porta s'apre, e vediamo quel compagno
essere il signor Andrea Tonelli da Brescia.
Ci abbracciammo. Non potevamo più pranzare.
Favellammo sino a sera, compiangendo gli amici che restavano.
Al tramonto ritornò il direttore di polizia per trarci di
quello sciagurato soggiorno. I nostri cuori gemevano,
passando innanzi alle carceri de' tanti amati, e non potendo
condurli con noi! Chi sa quanto tempo vi languirebbero
ancora? chi sa quanti di essi doveano quivi esser
preda lenta della morte?
Fu messo a ciascuno di noi un tabarro da soldato sulle
spalle ed un berretto in capo, e così, coi medesimi vestiti
da galeotto, ma scatenati, scendemmo il funesto monte,
e fummo condotti in città, nelle carceri della polizia.
Era un bellissimo lume di luna. Le strade, le case, la
gente che incontravamo, tutto mi pareva sì gradevole e
278
sì strano, dopo tanti anni che non avea più veduto simile
spettacolo!
279
CAPO XCII
Aspettammo nelle carceri di polizia un commissario imperiale
che dovea venire da Vienna per accompagnarci
sino ai confini. Intanto, siccome i nostri bauli erano stati
venduti, ci provvedemmo di biancheria e vestiti, e deponemmo
la divisa carceraria.
Dopo cinque giorni il commissario arrivò, ed il direttore
di polizia ci consegnò a lui, rimettendogli nello stesso
tempo il denaro che avevamo portato sullo Spielberg e
quello che si era ricavato dalla vendita dei bauli e de' libri;
danaro che poi ci venne a' confini restituito.
La spesa del nostro viaggio fu fatta dall'Imperatore, e
senza risparmio.
Il commissario era il signor von Noe, gentiluomo impiegato
nella segreteria del ministro della polizia. Non poteva
esserci destinata persona di più compita educazione.
Ci trattò sempre con tutti i riguardi.
Ma io partii da Brünn con una difficoltà di respiro penosissima,
ed il moto della carrozza tanto crebbe il male,
che a sera ansava in guisa spaventosa, e temeasi da un
istante all'altro ch'io restassi soffocato. Ebbi inoltre ardente
febbre tutta notte, ed il commissario era incerto il
mattino seguente s'io potessi continuare il viaggio sino a
Vienna. Dissi di sì, partimmo: la violenza dell'affanno
era estrema; non potea né mangiare, né bere, né parlare.
280
Giunsi a Vienna semivivo. Ci diedero un buon alloggio
nella direzione generale di polizia. Mi posero a letto; si
chiamò un medico; questi mi ordinò una cavata di sangue,
e ne sentii giovamento. Perfetta dieta e molta digitale
fu per otto giorni la mia cura, e risanai. Il medico
era il signor Singer; m'usò attenzioni veramente amichevoli.
Io aveva la più grande ansietà di partire, tanto più ch'era
a noi penetrata la notizia delle tre giornate di Parigi.
Nello stesso giorno che scoppiava la rivoluzione,
l'Imperatore avea firmato il decreto della nostra libertà!
Certo non lo avrebbe ora rivocato. Ma era pur cosa non
inverisimile, che i tempi tornando ad essere critici per
tutta Europa si temessero movimenti popolari anche in
Italia, e non si volesse dall'Austria, in quel momento, lasciarci
ripatriare. Eravamo ben persuasi di non ritornare
sullo Spielberg; ma paventavamo che alcuno suggerisse
all'Imperatore di deportarci in qualche città dell'impero
lungi dalla penisola.
Mi mostrai anche più risanato che non era, e pregai che
si sollecitasse la partenza. Intanto era mio desiderio ardentissimo
di presentarmi a S.E. il signor conte di Pralormo,
Inviato della Corte di Torino alla Corte austriaca,
alla bontà del quale io sapeva di quanto andassi debitore.
Egli erasi adoperato colla più generosa e costante
premura ad ottenere la mia liberazione. Ma il divieto
ch'io non vedessi chi che si fosse non ammise eccezio-
281
ne.
Appena fui convalescente, ci si fece la gentilezza di
mandarci per qualche giorno la carrozza perché girassimo
un poco per Vienna. Il commissario avea l'obbligo
d'accompagnarci e di non lasciarci parlare con nessuno.
Vedemmo la bella chiesa di Santo Stefano, i deliziosi
passeggi della città, la vicina villa Liechtenstein, e per
ultimo la villa imperiale di Schonbrünn.
Mentre eravamo ne' magnifici viali di Schonbrünn passò
l'Imperatore, ed il commissario ci fece ritirare, perché la
vista delle nostre sparute persone non l'attristasse.
282
CAPO XCIII
Partimmo finalmente da Vienna, e potei reggere fino a
Bruck. Ivi l'asma tornava ad essere violenta. Chiamammo
il medico: era un certo signor Jüdmann, uomo di
molto garbo. Mi fece cavar sangue, star a letto, e continuare
la digitale. Dopo due giorni feci istanza perché il
viaggio fosse proseguito.
Traversammo l'Austria e la Stiria, ed entrammo in Carintia
senza novità; ma, giunti ad un villaggio per nome
Feldkirchen poco distante da Klagenfurt, ecco giungere
un contr'ordine. Dovevamo ivi fermarci sino a nuovo
avviso.
Lascio immaginare quanto spiacevole ci fosse
quest'evento. Io inoltre aveva il rammarico di esser
quello che portava tanto danno a' miei due compagni:
s'essi non poteano ripatriare, la mia fatal malattia n'era
cagione.
Stemmo cinque giorni a Feldkirchen, ed ivi pure il commissario
fece il possibile per ricrearci. V'era un teatrino
di commedianti, e vi ci condusse. Ci diede un giorno il
divertimento d'una caccia. Il nostro oste e parecchi giovani
del paese, col proprietario d'una bella foresta, erano
i cacciatori; e noi collocati in posizione opportuna godevamo
lo spettacolo.
Finalmente venne un corriere da Vienna, con ordine al
commissario che ci conducesse pure al nostro destino.
283
Esultai co' miei compagni di questa felice notizia, ma
nello stesso tempo tremava che s'avvicinasse per me il
giorno d'una scoperta fatale: ch'io non avessi più né padre,
né madre, né chi sa quali altri de' miei cari!
E la mia mestizia cresceva a misura che c'inoltravamo
verso Italia.
Da quella parte l'entrata in Italia non è dilettosa
all'occhio ed anzi si scende da bellissime montagne del
paese tedesco a pianura itala per lungo tratto sterile ed
inamena; cosicché i viaggiatori che non conoscono ancora
la nostra penisola, ed ivi passano, ridono della magnifica
idea che se n'erano fatta, e sospettano d'essere
stati burlati da coloro onde l'intesero tanto vantare.
La bruttezza di quel suolo contribuiva a rendermi più
tristo. Il rivedere il nostro cielo, l'incontrare facce umane
di forma non settentrionale, l'udire da ogni labbro
voci del nostro idioma, m'inteneriva; ma era un'emozione
che m'invitava più al pianto che alla gioia. Quante
volte in carrozza mi copriva colle mani il viso, fingendo
di dormire, e piangeva! Quante volte la notte non chiudeva
occhio, e ardea di febbre, or dando con tutta l'anima
le più calde benedizioni alla mia dolce Italia, e ringraziando
il Cielo d'essere a lei renduto; or tormentandomi
di non aver notizie di casa, e fantasticando sciagure;
or pensando che fra poco sarebbe stato forza separarmi,
e forse per sempre, da un amico che tanto avea
meco patito, e tante prove di affetto fraterno aveami
284
dato!
Ah! sì lunghi anni di sepoltura non avevano spenta
l'energia del mio sentire! ma questa energia era sì poca
per la gioia, e tanta pel dolore!
Come avrei voluto rivedere Udine e quella locanda ove
quei generosi aveano finto di essere camerieri, e ci aveano
stretto furtivamente la mano!
Lasciammo quella città a nostra sinistra, e oltrepassammo.
285
CAPO XCIV
Pordenone, Conegliano, Ospedaletto, Vicenza, Verona,
Mantova mi ricordavano tante cose! Del primo luogo
era nativo un valente giovane, stàtomi amico, e perito
nelle stragi di Russia; Conegliano era il paese ove i secondini
de' Piombi m'aveano detto essere stata condotta
la Zanze; in Ospedaletto era stata maritata, ma or non
viveavi più, una creatura angelica ed infelice, ch'io aveva
già tempo venerato, e ch'io venerava ancora. In tutti
que' luoghi insomma mi sorgeano rimembranze più o
meno care; ed in Mantova più che in niun'altra città. Mi
parea ieri che io v'era venuto con Lodovico nel 1815!
Mi parea ieri che io v'era venuto con Porro nel 1820! –
Le stesse strade, le stesse piazze, gli stessi palazzi, e
tante differenze sociali! Tanti miei conoscenti involati
da morte! tanti esuli! una generazione d'adulti i quali io
aveva veduti nell'infanzia! E non poter correre a questa
o quella casa! non poter parlare del tale o del tal altro
con alcuno!
E per colmo d'affanno, Mantova era il punto di separazione
per Maroncelli e per me. Vi pernottammo tristissimi
entrambi. Io era agitato come un uomo alla vigilia
d'udire la sua condanna.
La mattina mi lavai la faccia, e guardai nello specchio
se si conoscesse ancora ch'io avessi pianto. Presi, quanto
meglio potei, l'aria tranquilla e sorridente; dissi a Dio
una picciola preghiera, ma per verità molto distratto, ed
286
udendo che già Maroncelli movea le sue grucce e parlava
col cameriere, andai ad abbracciarlo. Tutti e due sembravamo
pieni di coraggio per questa separazione; ci
parlavano un po' commossi, ma con voce forte. L'uffiziale
di gendarmeria che dee condurlo a' confini di Romagna,
è giunto; bisogna partire; non sappiamo quasi
che dirci; un amplesso, un bacio, un amplesso ancora. –
Montò in carrozza, disparve; io restai come annichilato.
Tornai nella mia stanza, mi gettai in ginocchio, e pregai
per quel misero mutilato, diviso dal suo amico, e proruppi
in lagrime ed in singhiozzi.
Conobbi molti uomini egregi, ma nessuno più affettuosamente
socievole di Maroncelli, nessuno più educato a
tutti i riguardi della gentilezza, più esente da accessi di
selvaticume, più costantemente memore che la virtù si
compone di continui esercizi di tolleranza, di generosità
e di senno. Oh mio socio di tanti anni di dolore, il Cielo
ti benedica ovunque tu respiri, e ti dia amici che
m'agguaglino in amore e mi superino in bontà!
287
CAPO XCV
Partimmo la stessa mattina da Mantova per Brescia. Qui
fu lasciato libero l'altro concaptivo, Andrea Tonelli.
Quest'infelice seppe ivi d'aver perduta la madre, e le desolate
sue lagrime mi straziarono il cuore.
Benché angosciatissimo qual io m'era per tante cagioni,
il seguente caso mi fece alquanto ridere.
Sopra una tavola della locanda v'era un annuncio teatrale.
Prendo, e leggo: “Francesca da Rimini, opera per
musica, ecc.”.
“Di chi è quest'opera?” dico al cameriere.
“Chi l'abbia messa in versi e chi in musica, nol so,” risponde.
“Ma insomma è sempre quella Francesca da
Rimini, che tutti conoscono.”
“Tutti? V'ingannate. Io che vengo di Germania, che cosa
ho da sapere delle vostre Francesche?”
Il cameriere (era un giovinotto di faccia sdegnosetta, veramente
bresciana) mi guardò con disprezzante pietà.
“Che cosa ha da sapere? Signore, non si tratta di Francesche.
Si tratta d'una Francesca da Rimini unica. Voglio
dire la tragedia del signor Silvio Pellico. Qui l'hanno
messa in opera, guastandola un pochino, ma tutt'uno è
sempre quella.”
“Ah! Silvio Pellico? Mi pare d'aver inteso a nominarlo.
288
Non è quel cattivo mobile che fu condannato a morte e
poi a carcere duro, otto o nove anni sono?”
Non avessi mai detto questo scherzo! Si guardò intorno,
poi guardò me, digrignò trentadue bellissimi denti, e se
non avesse udito rumore, credo m'accoppava.
Se n'andò borbottando: “Cattivo mobile?”. Ma prima
ch'io partissi, scoperse chi mi fossi. Ei non sapeva più
né interrogare, né rispondere, né servire, né camminare.
Non sapea più altro che pormi gli occhi addosso, fregarsi
le mani, e dire a tutti senza proposito: “Sior sì, sior
sì!” che parea che sternutasse.
Due giorni dopo, addì 9 settembre, giunsi col commissario
a Milano. All'avvicinarmi a questa città, al rivedere
la cupola del Duomo, al ripassare in quel viale di Loreto
già mia passeggiata sì frequente e si cara, al rientrare
per Porta Orientale, e ritrovarmi al Corso, e rivedere
quelle case, quei templi, quelle vie, provai i più dolci ed
i più tormentosi sentimenti: uno smanioso desiderio di
fermarmi alcun tempo in Milano e riabbracciarvi quegli
amici ch'io v'avrei rinvenuti ancora: un infinito rincrescimento
pensando a quelli ch'io aveva lasciato sullo
Spielberg, a quelli che ramingavano in terre straniere, a
quelli ch'erano morti: una viva gratitudine rammentando
l'amore che m'avevano dimostrato in generale i Milanesi:
qualche fremito di sdegno contro alcuni che mi avevano
calunniato, mentre erano sempre stati l'oggetto della
mia benevolenza e della mia stima.
289
Andammo ad alloggiare alla Bella Venezia.
Qui io era stato tante volte a lieti amicali conviti: qui
avea visitato tanti degni forestieri: qui una rispettabile
attempata signora mi sollecitava, ed indarno, a seguirla
in Toscana, prevedendo, s'io restava a Milano, le sventure
che m'accaddero. Oh commoventi memorie! Oh passato
sì cosparso di piaceri e di dolori, e sì rapidamente
fuggito!
I camerieri dell'albergo scopersero subito chi foss'io. La
voce si diffuse, e verso sera vidi molti fermarsi sulla
piazza e guardare alle finestre. Uno (ignoro chi
foss'egli) parve riconoscermi, e mi salutò alzando ambe
la braccia.
Ah, dov'erano i figli di Porro, i miei figli? Perché non li
vid'io?
290
CAPO XCVI
Il commissario mi condusse alla polizia, per presentarmi
al direttore. Qual sensazione nel rivedere quella casa,
mio primo carcere! Quanti affanni mi ricorsero alla
mente! Ah! mi sovvenne con tenerezza di te, o Melchiorre
Gioia, e dei passi precipitati ch'io ti vedea muovere
su e giù fra quelle strette pareti, e delle ore che stavi
immobile al tavolino scrivendo i tuoi nobili pensieri,
e dei cenni che mi facevi col fazzoletto, e della mestizia
con cui mi guardavi, quando il farmi cenni ti fu vietato!
Ed immaginai la tua tomba, forse ignorata dal maggior
numero di coloro che ti amarono, siccom'era ignorata da
me! – ed implorai pace al tuo spirito!
Mi sovvenne anche del mutolino, della patetica voce di
Maddalena, de' miei palpiti di compassione per essa, de'
ladri miei vicini, del preteso Luigi XVII, del povero
condannato che si lasciò cogliere il viglietto e sembrommi
avere urlato sotto il bastone.
Tutte queste ed altre memorie m'opprimeano come un
sogno angoscioso, ma più m'opprimea quella delle due
visite fattemi ivi dal mio povero padre, dieci anni addietro.
Come il buon vecchio s'illudeva, sperando ch'io presto
potessi raggiungerlo a Torino! Avrebb'egli sostenuto
l'idea di dieci anni di prigionia ad un figlio, e di tal prigionia?
Ma quando le sue illusioni svanirono, avrà egli,
avrà la madre avuto forza di reggere a sì lacerante cordoglio?
Erami dato ancora di rivederli entrambi? o forse
291
uno solo dei due? e quale?
Oh dubbio tormentosissimo e sempre rinascente! Io era,
per così dire, alle porte di casa, e non sapeva ancora se i
genitori fossero in vita; se fosse in vita pur uno della
mia famiglia.
Il direttore della polizia m'accolse gentilmente, e permise ch'io mi
fermassi alla Bella Venezia col commissario imperiale, invece di
farmi custodire altrove. Non mi si concesse per altro di mostrarmi
ad alcuno, ed io quindi mi determinai a partire il mattino seguente.
Ottenni soltanto di vedere il Console piemontese, per chiedergli
contezza de' miei congiunti. Sarei andato da lui, ma essendo
preso da febbre e dovendo pormi in letto, lo feci pregare di venire
da me.
Ebbe la compiacenza di non farsi aspettare, ed oh quanto
gliene fui grato!
Ei mi diede buone nuove di mio padre e di mio fratello
primogenito. Circa la madre, l'altro fratello e le due sorelle,
rimasi in crudele incertezza.
In parte confortato, ma non abbastanza, avrei voluto, per
sollevare l'anima mia, prolungare molto la conversazione
col signor Console. Ei non fu scarso della sua gentilezza,
ma dovette pure lasciarmi.
Restato solo, avrei avuto bisogno di lagrime, e non ne
avea. Perché talvolta mi fa il dolore prorompere in pianto,
ed altre volte, anzi il più spesso, quando parmi che il
piangere mi sarebbe si dolce ristoro, lo invoco inutilmente?
Questa impossibilità di sfogare la mia afflizione
292
accresceami la febbre: il capo doleami forte.
Chiesi da bere a Stundberger. Questo buon uomo era un
sergente della polizia di Vienna, faciente funzione di cameriere
del commissario. Non era vecchio, ma diedesi il
caso che mi porse da bere con mano tremante. Quel tremito
mi ricordò Schiller, il mio amato Schiller, quando,
il primo giorno del mio arrivo a Spielberg, gli dimandai
con imperioso orgoglio la brocca dell'acqua, e me la
porse.
Cosa strana! Tal rimembranza, aggiunta alle altre, ruppe
la selce del mio cuore, e le lagrime scaturirono.
293
CAPO XCVII
La mattina del 10 settembre abbracciai il mio eccellente
commissario, e partii. Ci conoscevamo solamente da un
mese, e mi pareva un amico di molti anni. L'anima sua,
piena di sentimento del bello e dell'onesto, non era investigatrice,
non era artifiziosa; non perché non potesse
avere l'ingegno di esserlo, ma per quell'amore di nobile
semplicità ch'è negli uomini retti.
Taluno, durante il viaggio, in un luogo dove c'eravamo
fermati, mi disse ascosamente: “Guardatevi di
quell'angelo custode; se non fosse di quei neri non ve
l'avrebbero dato”.
“Eppur v'ingannate” gli dissi “ho la più intima persuasione
che v'ingannate.”
“I più astuti” riprese quegli “sono coloro che appaiono
più semplici.”
“Se così fosse, non bisognerebbe mai credere alla virtù
d'alcuno.”
“Vi son certi posti sociali ove può esservi molta elevata
educazione per le maniere, ma non virtù! non virtù! non
virtù!”
Non potei rispondergli altro, se non che:
“Esagerazione, signor mio! esagerazione!”
“Io sono conseguente” insisté colui.
294
Ma fummo interrotti. E mi sovvenne il cave a consequentiariis
di Leibnizio.
Pur troppo la più parte degli uomini ragiona con questa
falsa e terribile logica: "Io seguo lo stendardo A, che
son certo essere quello della giustizia; colui segue lo
stendardo B, che son certo essere quello dell'ingiustizia:
dunque egli è un malvagio".
Ah no, o logici furibondi! di qualunque stendardo voi
siate, non ragionate così disumanamente! Pensate che
partendo da un lato svantaggioso qualunque (e dov'è una
società od un individuo che non abbiane di tali?) e procedendo
con rabbioso rigore di conseguenza in conseguenza,
è facile a chicchessia il giungere a questa conclusione:
"Fuori di noi quattro, tutti i mortali meritano
d'essere arsi vivi". E se si fa più sagace scrutinio, ciascun
de' quattro dirà: "Tutti i mortali meritano d'essere
arsi vivi, fuori di me".
Questo volgare rigorismo è sommamente antifilosofico.
Una diffidenza moderata può esser savia: una diffidenza
oltrespinta, non mai.
Dopo il cenno che m'era stato fatto su quell'angelo custode,
io posi più mente di prima a studiarlo, ed ogni
giorno più mi convinsi della innocua e generosa sua natura.
Quando v'è un ordine di società stabilito, molto o poco
buono ch'ei sia, tutti i posti sociali che non vengono per
universale coscienza riconosciuti infami, tutti i posti so-
295
ciali che promettono di cooperare nobilmente al ben
pubblico e le cui promesse sono credute da gran numero
di gente, tutti i posti sociali in cui è assurdo negare che
vi sieno stati uomini onesti, possono sempre da uomini
onesti essere occupati.
Lessi d'un quacchero che aveva orrore dei soldati. Vide
una volta un soldato gettarsi nel Tamigi e salvare un infelice
che s'annegava; ei disse: “Sarò sempre quacchero,
ma anche i soldati son buone creature”.
296
CAPO XCVIII
Stundberger m'accompagnò sino alla vettura, ove montai
col brigadiere di gendarmeria al quale io era stato affidato.
Pioveva, e spirava aria fredda.
“S'avvolga bene nel mantello” diceami Stundberger “si
copra meglio il capo, procuri di non arrivare a casa ammalato;
ci vuol così poco per lei a raffreddarsi! Quanto
m'incresce di non poterle prestare i miei servigi fino a
Torino!”
E tutto ciò diceami egli sì cordialmente e con voce commossa!
“D'or innanzi, ella non avrà forse più mai alcun Tedesco
vicino a sé” soggiuns'egli “non udrà forse più mai parlare
questa lingua che gl'Italiani trovano sì dura. E poco le
importerà probabilmente. Fra i Tedeschi ebbe tante
sventure a patire, che non avrà troppa voglia di ricordarsi
di noi. E nondimeno io, di cui ella dimenticherà presto
il nome, io, signore, pregherò sempre per lei.”
“Ed io per te” gli dissi, toccandogli l'ultima volta la
mano.
Il pover'uomo gridò ancora: “Guten Morgen! gute
Reise! leben Sie wohl! (buon giorno! buon viaggio! stia
bene!)”. Furono le ultime parole tedesche che udii pronunciare,
e mi sonarono care come se fossero state della
mia lingua.
297
Io amo appassionatamente la mia patria, ma non odio alcun'altra
nazione. La civiltà, la ricchezza, la potenza, la
gloria sono diverse nelle diverse nazioni; ma in tutte
havvi anime obbedienti alla gran vocazione dell'uomo,
di amare e compiangere e giovare.
Il brigadiere che m'accompagnava mi raccontò essere
stato uno di quelli che arrestarono il mio infelicissimo
Confalonieri. Mi disse come questi avea tentato di fuggire,
come il colpo gli era fallito, come, strappato dalle
braccia di sua sposa, Confalonieri ed essa fossero inteneriti
e sostenessero con dignità quella sventura.
Io ardeva di febbre udendo questa misera storia, ed una
mano di ferro parea stringermi il cuore.
Il narratore, uomo alla buona, e conversante per fiduciale
socievolezza, non s'accorgeva che, sebbene io non
avessi nulla contro di lui, pur non poteva a meno di raccapricciare
guardando quelle mani che s'erano scagliate
sul mio amico.
A Buffalora ei fece colazione: io era troppo angosciato,
non presi niente.
Una volta, in anni già lontani, quando villeggiava in Arluno
co' figli del conte Porro, veniva talora a passeggiare
a Buffalora lungo il Ticino.
Esultai di vedere terminato il bel ponte, i cui materiali io
aveva veduti sparsi sulla riva lombarda, con opinione allora
comune che tal lavoro non si facesse più. Esultai di
298
ritraversare quel fiume, e di ritoccare la terra piemontese.
Ah, benché io ami tutte le nazioni, Dio sa quanto io
prediliga l'Italia, e bench'io sia così invaghito dell'Italia,
Dio sa quanto più dolce d'ogni altro nome d'italico paese
mi sia il nome del Piemonte, del paese de' miei padri!
299
CAPO XCIX
Dirimpetto a Buffalora è San Martino. Qui il brigadiere
lombardo parlò a' carabinieri piemontesi, indi mi salutò
e ripassò il ponte.
“Andiamo a Novara” dissi al vetturino.
“Abbia la bontà d'aspettare un momento” disse un carabiniere.
Vidi ch'io non era ancor libero, e me n'afflissi, temendo
che avesse ad esser ritardato il mio arrivo alla casa paterna.
Dopo più d'un quarto d'ora comparve un signore che mi
chiese il permesso di venire a Novara con me. Un'altra
occasione gli era mancata; or non v'era altro legno che il
mio, egli era ben felice ch'io gli concedessi di profittarne,
ecc. ecc.
Questo carabiniere travestito era d'amabile umore, e mi
tenne buona compagnia sino a Novara. Giunti in questa
città, fingendo di voler che smontassimo ad un albergo
fece andare il legno nella caserma dei carabinieri, e qui
mi fu detto esservi un letto per me nella camera di un
brigadiere, e dover aspettare gli ordini superiori.
Io pensava di poter partire il dì seguente; mi posi a letto,
e dopo aver chiacchierato alquanto coll'ospite brigadiere
m'addormentai profondamente. Da lungo tempo non
avea più dormito così bene.
300
Mi svegliai verso il mattino, m'alzai presto, e le prime
ore mi sembrarono lunghe. Feci colezione, chiacchierai,
passeggiai in istanza e sulla loggia, diedi un'occhiata ai
libri dell'ospite; finalmente mi s'annuncia una visita.
Un gentile uffiziale mi viene a dar nuove di mio padre, e
a dirmi esservi di esso in Novara una lettera la quale mi
sarà in breve portata. Gli fui sommamente tenuto di
quest'amabile cortesia.
Volsero alcune ore che pur mi sembrarono eterne, e la
lettera alfin comparve.
Oh qual gioia nel rivedere quegli amati caratteri! qual
gioia nell'intendere che mia madre, l'ottima mia madre
viveva! e vivevano i miei due fratelli, e la sorella maggiore!
Ahi! la minore, quella Marietta fattasi monaca
della Visitazione, e della quale erami clandestinamente
giunto notizia nel carcere, avea cessato di vivere nove
mesi prima!
M'è dolce credere essere debitore della mia libertà a tutti
coloro che m'amavano e che intercedevano incessantemente
presso Dio per me, ed in particolar guisa ad una
sorella che morì con indizii di somma pietà. Dio la compensi
di tutte le angosce che il suo cuore sofferse a cagione
delle mie sventure!
I giorni passavano, e la permissione di partire di Novara
non veniva. Alla mattina del 16 settembre questa permissione
finalmente mi fu data, e ogni tutela di carabinieri
cessò. Oh da quanti anni non m'era più avvenuto
301
d'andare ove mi piaceva senza accompagnamento di
guardie!
Riscossi qualche danaro, ricevetti le gentilezze di persona
conoscente di mio padre, e partii verso le tre pomeridiane.
Avea per compagni di viaggio una signora, un negoziante,
un incisore, e due giovani pittori, uno de' quali
era sordo e muto. Questi pittori venivano da Roma; e mi
fece piacere l'intendere che conoscessero la famiglia di
Maroncelli. È sì soave cosa il poter parlare di coloro che
amiamo con alcuno che non siavi indifferente!
Pernottammo a Vercelli. Il felice giorno 17 settembre
spuntò. Si proseguì il viaggio. Oh come le vetture sono
lente! non si giunse a Torino che a sera.
Chi mai, chi mai potrebbe descrivere la consolazione
del mio cuore e de' cuori a me diletti, quando rividi e
riabbracciai padre, madre, fratelli?... Non v'era la mia
cara sorella Giuseppina, che il dover suo teneva a Chieri;
ma udita la mia felicità, s'affrettò a venire per alcuni
giorni in famiglia. Renduto a que' cinque carissimi oggetti
della mia tenerezza, io era, io sono il più invidiabile
de' mortali!
Ah! delle passate sciagure e della contentezza presente,
come di tutto il bene ed il male che mi sarà serbato, sia
benedetta la Provvidenza, della quale gli uomini e le
cose, si voglia o non si voglia, sono mirabili stromenti
ch'ella sa adoprare a fini degni di sé.
FINE
302

AVVERTIMENTO
Questo racconto fu scritto nell'inverno del 1830, in
luogo distante da Parigi trecento leghe. Molti anni prima,
quando i nostri eserciti scorrazzavan l'Europa, il
caso mi pose in mano un biglietto d'alloggio per la casa
d'un canonico: s'era a Padova, fortunata città in cui,
come a Venezia, godersi la vita è la prima e maggior
occupazione e non lascia tempo a sdegnarsi di vicinanze
fastidiose. Il mio soggiorno si prolungò e il canonico
ed io diventammo buoni amici.
Verso la fine del 1830, ripassando per Padova, corsi
alla casa del buon canonico: era morto, e lo sapevo;
ma desideravo rivedere il salotto dove avevo passato
tante gradevoli serate, così spesso rimpiante. Vi trovai
un suo nipote e la moglie, i quali m'accolsero come un
vecchio amico; altri vennero, e ci si separò molto tardi;
il nipote del canonico fece portare dal Caffè Pedrocchi
un ottimo zabaglione. Ma quel che soprattutto ci tenne
desti fu la storia della duchessa Sanseverina, alla quale
avendo un de' presenti accennato, il padrone di casa si
compiacque di raccontarla tutta intiera per me.
«Nel paese ove vado — dissi agli amici — non troverò
certamente una casa come questa; e per passar le
lunghe serate, scriverò una novella sulla vostra simpatica
duchessa. E farò come il vostro vecchio Bandella,
vescovo di Agen, al quale sarebbe parso una colpa il
7
trascurare i particolari veri delle sue storie o l'aggiungervene
di nuovi»
«Quand'è così, — soggiunse il nipote — io vi presterò
gli annali di mio zio, che alla parola «Parma» raccontano
parecchi intrighi di quella Corte, quando la
Sanseverina vi spadroneggiava; ma badate! è storia tutt'altro
che morale; e ora che in Francia v'è entrato l'uzzolo
della purità evangelica, c'è il caso che, narrandola,
vi acquistiate la peggiore delle nomèe.»
Pubblico questo racconto senza mutar nulla al manoscritto
del 1830; il che può produrre due inconvenienti.
Il primo, per il lettore: i personaggi, italiani, probabilmente
lo interesseranno meno: i cuori italiani son
molto diversi dai francesi. Gli Italiani sono schietti, bonaccioni,
e, quando non sospettosi o impauriti, dicono
ciò che pensano; la vanità non la provano che per accessi;
e allora diventa passione e si chiama «puntiglio».
Infine, la povertà non è fra loro ridicola.
Il secondo inconveniente è per l'autore.
Confesso che ho osato lasciare ai personaggi le asperità
dei loro caratteri; ma per compenso, lo dichiaro altamente,
rovescio il biasimo della morale più rigida su
gran parte delle loro azioni.
A che scopo attribuir loro la moralità superiore e le
grazie del carattere francese? I Francesi amano sopra
ogni cosa il denaro e non si lasciano trascinare al peccato
né dall'odio né dall'amore. Gli Italiani di questo
racconto sono assai differenti. D'altra parte, mi sembra
che come procedendo dal Mezzogiorno al Settentrione
8
ogni ducento leghe il paesaggio muta di natura e di
aspetti, così anche il romanzo ha da diversificare. La
gentile nipote del canonico, che conobbe e molto amò
la duchessa Sanseverina, mi prega di non cangiar sillaba
alle sue avventure veramente biasimevoli.
23 gennaio 1839.
9
I.
MILANO NEL 1796
Il 15 maggio 1796 il general Bonaparte entrò a Milano
alla testa del giovine esercito che aveva varcato il
ponte di Lodi e mostrato al mondo come dopo tanti secoli
Cesare e Alessandro avessero un successore.
I miracoli d'ardimento e d'ingegno che l'Italia vide
compiersi in pochi mesi risvegliarono un popolo addormentato:
otto giorni avanti che i Francesi giungessero, i
Milanesi li credevano un'accozzaglia di briganti usi a
scappar di fronte alle truppe di Sua Maestà Imperiale e
Reale, che questo diceva e ripeteva tre volte la settimana
un giornalucolo grande come il palmo della mano e
stampato su una sudicia carta.
Nel Medioevo i Milanesi furon prodi quanto i Francesi
della rivoluzione e meritarono di veder la loro città
rasa al suolo dagli imperatori tedeschi. Da quando divennero
«sudditi fedeli», loro cura suprema era lo stampar
sonetti su pezzoline di taffetas rosa per celebrar le
nozze di qualche fanciulla nobile o ricca. La quale fanciulla,
due o tre anni dopo quel gran giorno della sua
vita, si prendeva un cavalier servente: qualche volta il
nome del cicisbeo, scelto dalla famiglia del marito, era
perfino onorevolmente registrato nel contratto di matrimonio.
Che differenza tra questi costumi effeminati e le
commozioni profonde suscitate dal giungere imprevedu-
10
to dell'esercito francese! Costumi nuovi non tardarono a
sorgere, passioni nuove a manifestarsi; e tutto un popolo,
il 15 maggio 1796, si accorse che quanto aveva fino
allora circondato del suo rispetto era sovranamente ridicolo,
odioso talora. La partenza dell'ultimo reggimento
austriaco segnò la rovina delle vecchie idee: l'esporre la
vita venne di moda. E si fu persuasi che per esser felici,
dopo secoli d'ipocrisia e di scipitaggini, era necessario
amar qualche cosa con passione vera, e sapere al caso
sfidare la morte. La continuazione del geloso dispotismo
di Carlo quinto e di Filippo secondo aveva come sommersi
i Lombardi in tenebre profonde; rovesciate le loro
statue, si sentirono a un tratto inondati di luce. Da una
cinquantina d'anni, e via via che il Voltaire e l'Enciclopedia
sfolgoravano in Francia, al buon popolo di Milano
i frati andavano strillando che imparare a leggere o imparare
una cosa qualsiasi era fatica inutile; che, a pagar
regolarmente le decime al curato, e a raccontargli coscienziosamente
tutti i propri peccatucci, s'era press'a
poco sicuri d'avere un buon posto in Paradiso. A finir
poi di prostrare questo popolo, già così animoso, l'Austria
gli aveva venduto a buon mercato il privilegio di
non fornir reclute al suo esercito.
Nel 1796, ventiquattro cialtroni vestiti di rosso costituivan
la forza armata della città di Milano, e con quattro
magnifici reggimenti ungheresi presidiavano la città.
La licenza era estrema; le passioni assai rare; oltre al liberarsi
dall'obbligo fastidioso di raccontare i fatti propri
ai curati, desiderii assillanti i Milanesi del 1796 non ne
11
avevano. Rimanevano ancora certi impacci monarchici
un tantino vessatorii: per esempio, l'arciduca residente
in Milano, che governava in nome dell'imperatore suo
cugino, aveva avuto la proficua idea di far commercio di
granaglie: quindi, divieto ai contadini di vender le loro
finché fossero pieni i magazzini di Sua Altezza Imperiale.
Nel maggio 1796, tre giorni dopo l'ingresso dei francesi,
un giovine pittore di miniature, un po' matto, e il
cui nome, Gros, fu celebre più tardi, udita raccontare al
Gran Caffè dei Servi — allora di moda — la gloriosa
impresa dell’arciduca, che era un colosso, disegnò sul
rovescio del listino dei gelati, stampato in brutta carta
gialla, questo schizzo: un soldato francese con una baionetta
forava la pancia del grosso principe: dalla quale
invece di sangue usciva una enorme quantità di grano.
Quel che noi diciamo schizzo o caricatura era ignoto in
quel paese di dispotismo vigile e astuto. Il disegno lasciato
dal Gros sur un tavolino del Caffè dei Servi parve
un miracolo piovuto dal cielo: la stessa notte fu inciso e
il giorno dopo se ne venderono ventimila esemplari. Il
giorno stesso, con editto affisso ne' luoghi pubblici, si
imponeva una contribuzione di guerra di sei milioni, da
sopperire ai bisogni dell'esercito francese il quale, dopo
aver vinto sei battaglie e conquistato venti province, non
difettava più che di calzoni, di scarpe, di abiti e di cappelli.
Tale contentezza irruppe nella Lombardia, tale letizia
vi diffusero quegli spiantati Francesi che soli i preti
e alcuni nobili s'accorsero della gravezza della contribu-
12
zione di sei milioni, presto seguita da parecchie altre.
Quei soldati ridevano e cantavano tutto il giorno: avevano
meno di venticinque anni, e il generale in capo, che
ne aveva ventisette, passava per il più vecchio dell'esercito.
E tanta gaiezza tanta giovinezza tanta spensieratezza
parevan rispondere sollazzevolmente alle furibonde
predicazioni dei frati che durante sei mesi avevano dai
pulpiti dipinto i Francesi quali mostri, obbligati sotto
pena di morte a incendiar tutto che si parasse loro dinanzi
e a tagliar teste quante più potessero: per il quale
esercizio ogni reggimento marciava con, in avanguardia,
una ghigliottina. Per le campagne si vedevan sulle porte
delle stamberghe soldati francesi occupati a cullare i
bimbi delle contadine, e quasi ogni sera qualche tamburino,
strimpellando un violino, improvvisava un balletto.
E poiché le contraddanze parevan troppo complicate, affinché
i soldati, che del resto non le sapevano, potessero
insegnarle alle campagnole, provvedevano queste a insegnare
ai Francesi la monferrina, il salterello e altri
balli italiani.
Gli ufficiali che erano stati, fin dove s'era potuto, alloggiati
nelle case de' ricchi, avevan urgente bisogno di
riaversi. Per citare un esempio, un tenente, di nome Roberto,
ebbe un biglietto di alloggio per il palazzo della
marchesa Del Dongo. Questo ufficiale, giovine «requisizionario
» assai svelto, quando entrò nel palazzo possedeva
per tutta ricchezza uno scudo da sei franchi, riscosso
a Piacenza. Dopo il passaggio del ponte di Lodi, tolse
a un bell'ufficiale austriaco, ucciso da una palla di can-
13
none, un magnifico paio di calzoni, di nanchino novissimo,
e non mai indumento venne in momento meglio opportuno.
Le sue spalline eran di lana, e il panno della
giubba cucito alle fodere perché gli sbrendoli stessero
insieme; ma c'era di peggio: le suole delle sue scarpe
eran fatte coi pezzi d'un cappello, preso anche questo sul
campo di battaglia di là dal ponte di Lodi. E queste suole
improvvisate aderivano alle tomaie con degli spaghi
assai visibili; cosicché quando il maggiordomo si presentò
nella camera del tenente per invitarlo a pranzare
con la signora marchesa, questi si trovò in un impiccio
addirittura terribile. Il suo attendente e lui passaron le
due ore che li separavano dal pranzo fatale nel tentar di
ricucire un po' la giubba, e a tinger di nero — con l'inchiostro
— i malaugurati spaghi delle scarpe. Infine
giunse pure il momento tremendo. «Io non mi son mai
trovato più a disagio — mi confessava più tardi il tenente
Roberto; — le signore si immaginavano ch'io fossi
uomo da incuter terrore col solo mostrarmi, e io tremavo
più di loro. Guardavo le mie scarpe e non riuscivo a
camminare con garbo. La marchesa Del Dongo — aggiunse
— era allora in tutto lo splendore della sua bellezza:
voi l'avete conosciuta, con quegli occhi così belli
e d'una dolcezza angelica, con quei bel capelli d'un
biondo scuro, che danno così bene rilievo all'ovale del
volto incantevole. Io avevo nella mia camera un'Erodiade
di Leonardo da Vinci, che era tutto il suo ritratto.
Come Dio volle, fui così colpito da quella bellezza soprannaturale
che non pensai più al mio abbigliamento.
14
Da due anni non vedevo che cose brutte e miserabili per
le montagne del Genovesato: osai dirle qualche parola
sul mio incantamento.
«Ma avevo ancora abbastanza buon senso per non durare
a lungo in complimenti. Pur cercando d'elaborar
belle frasi, vedevo in una sala da pranzo, tutta incrostata
di marmi, dodici lacchè e camerieri in una tenuta che mi
parve allora il colmo della magnificenza. Figuratevi che
quei marioli non soltanto avevan delle buone scarpe, ma
anche delle fibbie d'argento. Con la coda dell'occhio
sbirciavo quegli sguardi stupidi fissi sulla mia giubba e
forse anche sulle mie scarpe: e questo non mi andava
giù. Avrei potuto con una parola sola farli sudar freddo,
ma come metterli a posto senza rischiar di sgomentare
anche le signore? Perché la marchesa per farsi un po'
animo, come ella mi disse tante volte dipoi, aveva mandato
a prendere in convento, dove allora era educanda,
Gina Del Dongo, sorella di suo marito, che fu più tardi
la graziosissima contessa Pietranera: nessuno ne superò,
a' suoi bel tempi, la gaiezza e l'arguzia amabile, come
nessuno pareggiò il suo coraggio e la serenità nell'avversa
fortuna.
«Gina, che poteva allora aver tredici anni, ma ne mostrava
diciotto, vivace e franca, come voi la conoscete,
aveva tale paura di scoppiare in una risata a guardarmi,
e vedermi in quell'arnese, che non osava mangiare: la
marchesa, all'opposto, mi opprimeva di cortesie un po'
forzate: scorgeva certo ne' miei occhi qualche segno
d'impazienza. Insomma, io facevo una stupida figura e
15
mi rodevo lo scherno, cosa che dicono impossibile a un
Francese. Finalmente un'idea scese dal cielo a illuminarmi:
mi misi a raccontare alle signore le mie miserie, e
quel che avevamo sofferto da due anni su per le montagne
genovesi, dove ci trattenevano dei vecchi generali
imbecilli. Ci distribuivano, dissi, degli assegnati che non
avevan corso nel paese, e tre once di pane al giorno.
Non avevo parlato due minuti, che la buona marchesa
aveva le lagrime agli occhi e la Gina s'era fatta seria.
«"Come, signor tenente, — mi domandò — tre once
di pane soltanto?"
«"Sì, signorina; ma, per compenso, la distribuzione
mancava tre volte la settimana; e siccome i contadini,
presso i quali alloggiavamo, eran anche più disgraziati
di noi, davamo loro un po' della nostra razione."
«Alzati da tavola, offrii il braccio alla marchesa, fino
alla porta della sala; poi, tornando addietro rapidamente,
diedi al domestico che m'aveva servito a tavola quell'unico
scudo che era stato fondamento ai miei molti castelli
in aria
«Otto giorni più tardi, — continuò Roberto — quando
fu bene accertato che i Francesi non ghigliottinavano
nessuno, il marchese Del Dongo tornò alla sua villa di
Grianta sul lago di Como, dove eroicamente s'era rifugiato
all’appressar dell'esercito, abbandonando alle sorti
della guerra la leggiadra e giovine moglie e la sorella.
L'odio che questo marchese aveva per noi era uguale
alla sua paura, così incommensurabile: e quando voleva
dimostrarsi meco cortese, era divertentissimo a mirar la
16
sua facciona pallida di bigotto. Il giorno dopo il suo ritorno
a Milano, io ricevei tre canne di stoffa e duecento
franchi sulla contribuzione dei sei milioni; mi rimpannucciai
e divenni il cavaliere delle signore, poiché i balli
incominciarono.»
La storia del tenente Roberto fu a un dipresso quella
di tutti i Francesi: invece di schernir la miseria di quei
bravi soldati, n'ebbero compassione e li amarono.
Questo periodo di gioia imprevista e d'ebbrezza non
durò che un paio d'anni; la follia fu in quel tempo così
generale e di tale eccesso ch'io non saprei darmene ragione
se non per una considerazione storica e profonda:
sull'anima di questo popolo gravavano cento anni di
noia.
La voluttà, naturale nei paesi meridionali, aveva regnato
un tempo nella corte dei Visconti e degli Sforza.
Ma dal 1624, da quando, cioè, gli Spagnuoli s'erano impadroniti
di Milano, e impadroniti da padroni taciturni,
sospettosi, superbiosi, sempre paurosi di rivolte, la gaiezza
disparve. E i popoli, assuefacendosi ai costumi de'
loro padroni, pensaron più a vendicar con una pugnalata
il menomo oltraggio che a goder dell'ora fuggente.
La pazza gioia, l'allegria, la voluttà, l'oblio di tutti i
sentimenti tristi o appena ragionevoli giunsero a tale —
dal 15 maggio 1796 che i Francesi entrarono a Milano,
all'aprile 1799 quando in conseguenza della battaglia di
Cassano ne furon cacciati — che si ha memoria di vecchi
mercanti milionarii, di vecchi strozzini, di vecchi
notai, i quali durante questo periodo dimenticarono di
17
seccare il prossimo e di guadagnar quattrini.
Come eccezioni si potrebbero, al più, citare alcune famiglie
dell'aristocrazia che si ritirarono nelle loro ville,
come per tenere il broncio contro la generale allegria e
l'aprirsi dei cuori. Vero è bensì che queste famiglie nobili
e ricche erano state distinte increscevolmente nella ripartizione
del contributo di guerra.
Il marchese Del Dongo, irritato da tutta quella gaiezza,
era stato un dei primi a tornar nella sua magnifica
villa di Grianta, di là da Como, dove le signore condussero
il tenente Roberto. La villa, in una posizione forse
unica al mondo, a cencinquanta piedi sopra quel lago
meraviglioso, di cui dominava gran parte, fu un tempo
fortezza: la famiglia Del Dongo la fece costruire nel
quindicesimo secolo, come attestavan dappertutto stemmi
marmorei, e vi si vedevano ancora ponti levatoi e
fossati profondi, per vero dire senz'acqua. Con le sue
mura alte ottanta piedi e larghe sei, il castello era sicuro
da colpi di mano e perciò carissimo al sospettoso marchese.
Fra venticinque o trenta domestici, ch'egli supponeva
secondo ogni apparenza devoti, perché non rivolgeva
loro mai la parola senza trattarli male, si sentiva
meno che a Milano tormentato dall'apprensione.
Apprensione non tutt'affatto gratuita: egli stava in attivissima
corrispondenza con una spia, che l'Austria
aveva collocata a tre leghe da Grianta nell'intento di
procurar l'evasione dei prigionieri fatti sul campo di battaglia;
cosa che avrebbe potuto esser presa in assai mala
parte dai generali francesi.
18
Il marchese aveva lasciato a Milano la moglie, che
sbrigava gli affari di famiglia ed era incaricata di far
fronte alle contribuzioni imposte alla casa Del Dongo; e
perché essa cercava d'ottener riduzioni e falcidie, era costretta
a veder nobili che avevano accettati uffici pubblici,
e anche non nobili i quali avevano, come suol dirsi,
voce in capitolo. Ora un grande fatto avvenne nella famiglia.
Il marchese aveva combinato il matrimonio della
sua giovine sorella Gina con un personaggio assai ricco
e d'alti natali: ma questi s'incipriava; e Gina, la quale
ogni volta che lo riceveva dava in uno scoppio di risa,
fece poco dopo la pazzia di sposare il conte di Pietranera,
buon gentiluomo veramente, e anche bello, ma di famiglia
che andava in rovina di padre in figlio, e, per colmo
di sciagura, ardente partigiano delle nuove idee, Pietranera
era sottotenente nella legione italiana, e questo
accresceva la disperazione del marchese.
Scorsi i due anni di gioia pazzesca, il Direttorio della
repubblica, dandosi a Parigi le arie di sovrano molto sicuramente
assiso sul proprio trono, si rivelò accanito
odiatore di quanto non fosse mediocre. I generali inetti
ch'esso mandò all'esercito d'Italia perderono una serie di
battaglie su quelle medesime pianure del Veronese che
due anni avanti avean visto i prodigi d'Arcole e di Lonato.
Gli Austriaci si avvicinarono a Milano, e il tenente
Roberto, maggiore di battaglione e ferito a Cassano,
venne per l'ultima volta ad alloggiare in casa della sua
buona amica, la marchesa Del Dongo. Gli addii furon
tristi: Roberto partì col conte Pietranera, che si accom-
19
pagnava ai Francesi nella ritirata su Novi; e la contessa,
alla quale il fratello aveva ricusato di pagar la legittima,
seguì le truppe sur una carrettella.
Cominciò allora quella reazione, quel ritorno alle vecchie
idee, che a Milano chiamarono «i tredici mesi»,
perché fortunatamente per loro questo ricorso di scemenza
non durò che tredici mesi, fino a Marengo. Tutti i
vecchi, i bigotti, i brontoloni riapparvero e ripresero a
dirigere e guidar le cose pubbliche e il viver civile: né
andò molto che i fedeli alle «buone dottrine» fecero
spargere nei villaggi la voce che Napoleone era stato
impiccato dai Mammalucchi, in Egitto, come meritava
per una infinità di ragioni.
Fra quelli che erano andati a tener broncio nelle loro
campagne e che tornavan sitibondi di vendetta, il marchese
Del Dongo si faceva notare pel suo furore: e le
sue stesse esagerazioni lo misero a capo del partito.
Quei signori, bravi galantuomini quando non avevan
paura, ma che tremavano sempre, riuscirono a circuire il
generale austriaco; il quale in buona fede si lasciò persuadere
che l'accorgimento politico consigliava rigori, e
fece arrestar cencinquanta patriotti: tutto quel che c'era
di meglio allora in Italia.
Li deportarono alle Bocche di Cattaro, e, gittati in
sotterranei, l'umidità e soprattutto la mancanza di pane
fecero sollecita e buona giustizia di quei bricconi.
Il marchese Del Dongo ebbe un altissimo ufficio, e
com'egli a tant'altre belle doti aggiungeva un'avarizia
sordida, si vantò in pubblico di non mandare uno scudo
20
a sua sorella la contessa Pietranera: la quale, sempre innamoratissima
dello sposo, non volle abbandonarlo e
stava per morir di fame in Francia con lui. La buona
marchesa era alla disperazione: finalmente le riuscì di
carpir qualche piccolo diamante dallo scrigno che il marito
le ritoglieva ogni sera per chiuderlo in una cassa di
ferro che teneva sotto il letto: dal quale signor marito,
cui aveva portato in dote ottocento mila franchi, la marchesa
riceveva ottanta lire al mese per lo spillatico. Nei
tredici mesi, durante i quali i Francesi rimasero fuor di
Milano, questa donna timidissima trovò pretesti per non
vestir mai che di nero.
E qui confesseremo che, seguendo l'esempio di molti
gravissimi autori, abbiam cominciato la storia del nostro
eroe fin dall'anno avanti la sua nascita. Infatti questo essenzialissimo
personaggio non è che Fabrizio Valserra,
marchesino Del Dongo, il quale appunto si pose il fastidio
di venire al mondo quando i Francesi furon cacciati,
e si trovò ad essere il secondogenito di quel marchese
Del Dongo, gran signore, del quale voi conoscete già la
faccia livida, il sorriso falso e l'odio implacabile per le
nuove idee. Tutto il patrimonio della famiglia andava,
per l'istituzione di un maiorascato, al primogenito,
Ascanio Del Dongo, ritratto preciso di suo padre. Egli
aveva otto anni e Fabrizio due, quando improvvisamente
quel general Bonaparte che tutte le persone bennate
credevano impiccato da un pezzo, scese dal San Bernardo,
ed entrò a Milano. E fu anche questo un momento
unico nella storia: figuratevi tutto un popolo innamorato
21
matto. Pochi giorni dopo, Napoleone vinse a Marengo.
Inutile raccontare il resto: l'entusiasmo dei Milanesi
giunse al sommo, ma questa volta misto a confusi propositi
di vendetta: a questo buon popolo avevano insegnato
a odiare. Di lì a poco si videro tornare i superstiti
tra i deportati alle Bocche di Cattaro, e il loro ritorno fu
celebrato con una festa nazionale. Quei volti pallidi, i
grandi occhi sbigottiti ancora, i corpi smagriti, facevano
un singolare contrasto con la gioia prorompente da ogni
parte. E il loro arrivo dette il segnale di partenza ai già
compromessi. Il marchese Del Dongo fu dei primi a rifugiarsi
nel suo castello di Grianta: i capi delle grandi
famiglie eran saturi d'odio e di terrore; ma le mogli, le
figlie rammentavano le allegrie del primo soggiorno de'
Francesi e rimpiangevano Milano e i balli divertentissimi,
che subito dopo Marengo ricominciarono nella casa
Tanzi. Pochi giorni dopo la vittoria, il generale cui era
affidato il mantenimento dell'ordine nella Lombardia
s'accorse che i fittavoli delle tenute nobilesche, tutte le
donnicciuole della campagna, ben lungi dal pensar a
quella mirabile vittoria di Marengo, che aveva mutati i
destini d'Italia e riconquistate tredici piazze forti in un
giorno, avevan le menti prese da una profezia di San
Giovita, il patrono di Brescia, secondo la quale le fortune
francesi e napoleoniche sarebbero finite appunto tredici
settimane dopo Marengo. Ciò scusa un po' il marchese
Del Dongo e i nobili scappati a protestare in campagna;
perché realmente credevano al vaticinio. Eran
gente che non avevan letto in vita loro quattro volumi, e
22
facevan preparativi per tornare a Milano, trascorse appena
le tredici settimane; ma, più tempo passava, più prosperavano
le fortune francesi. Napoleone con saggi
provvedimenti salvava in Francia la rivoluzione, come
l'aveva salvata contro l'Europa a Marengo. E i nobili
lombardi al sicuro nelle loro ville s'accorsero che di
prim'acchito avevan male interpretato le predizioni del
santo patrono di Brescia: non di tredici settimane si trattava,
ma di tredici mesi. I tredici mesi passarono e le
fortune di Francia crebbero di giorno in giorno.
Parliamo rapidamente dei dieci anni di progressi e di
prosperità che corsero dal 1800 al 1810. Fabrizio passò i
primi a Grianta, dando e ricevendo una gran quantità di
pugni fra gli sbarazzinelli del villaggio, e non imparando
nulla affatto, neppur a leggere. Il marchese padre
volle che gl'insegnassero il latino: non già sugli antichi
autori i quali non fan che parlar di repubbliche; ma su
un magnifico volume ornato di più di cento incisioni,
capolavoro d'artisti del secolo decimosettimo: la genealogia
dei Valserra, marchesi Del Dongo, pubblicata nel
1650 da Fabrizio Del Dongo, arcivescovo di Parma: e
poiché le fortune i Valserra se l'eran fatte sotto le armi,
le incisioni rappresentavano il più spesso battaglie, nelle
quali sempre qualche eroe della casata era raffigurato
che menava giù a tutto spiano. Il libro piaceva molto al
piccolo Fabrizio. Sua madre, che l'adorava, otteneva di
tanto in tanto il permesso di venire a vederlo a Milano;
ma siccome il marchese non le dava mai i denari necessarii
per il viaggio, glieli prestava la cognata, contessa
23
Pietranera, divenuta una delle donne più amabili e più
ammirate fra quante rallegravano la Corte del principe
Eugenio, viceré d'Italia.
Quando Fabrizio ebbe fatta la prima comunione, la
contessa ottenne dal marchese, tuttavia esule volontario,
il permesso di farlo di tanto in tanto uscir di collegio. Lo
trovò originale, spiritoso, serio, bel ragazzo, tale insomma
da non sfigurar nel salotto d'una signora alla moda:
ma ignorante quanto si può dire e capace di scrivere a
mala pena. La contessa, ch'era entusiasta per indole e
che tutto con entusiasmo faceva, checché facesse, promise
la sua protezione al direttore del collegio se Fabrizio
con rapidi progressi stupefacenti ottenesse alla fine
dell'anno scolastico molti premi. Per dargli modo di meritarseli,
lo mandava a pigliar tutti i sabato sera, e spesso
non lo rimandava ai suoi professori che il mercoledì o il
giovedì. I gesuiti, quantunque svisceratamente cari al
principe viceré, erano dalle leggi del Regno espulsi dall'Italia;
il superiore del collegio capì subito che vantaggi
avrebbe potuto trarre dalle relazioni con una donna onnipotente
alla Corte. Non pensò neppure a dolersi delle
assenze di Fabrizio che, più ignorante che mai, alla fine
dell'anno ebbe cinque premi. A questo patto la brillante
contessa Pietranera col marito generale comandante una
divisione della guardia, e cinque o sei alti dignitari della
Corte del viceré, venne ad assistere alla distribuzione
dei premi nelle scuole della Compagnia di Gesú. Il rettore
ebbe da' propri superiori un encomio.
La contessa si menava dietro il nipote a tutte le feste
24
per il cui splendore andò famoso il troppo breve governo
del principe Eugenio: l'avea di sua autorità promosso
ufficiale degli usseri, e Fabrizio a dodici anni vestiva
quella divisa. Un giorno, innamorata del suo bel portamento,
chiese per il nipote un posto di paggio: il che
avrebbe significato che i Del Dongo facevan atto d'adesione
al governo; ma il giorno dopo le fu necessario tutto
il credito di cui godeva per ottenere che il viceré dimenticasse
la domanda alla quale mancava nientemeno
che il consenso del padre del candidato: consenso che
sarebbe stato indubbiamente e clamorosamente negato.
In seguito a quella spensieratezza che lo fece fremere,
l'imbronciato marchese trovò un pretesto per richiamare
il piccolo Fabrizio a Grianta. La contessa aveva un sommo
disprezzo per suo fratello: lo considerava come un
triste imbecille che sarebbe anche stato malvagio se lo
avesse potuto: ma era innamorata del ragazzo, e dopo
dieci anni di silenzio scrisse a suo fratello per ridomandargli
il nipote: la lettera non ebbe risposta.
Tornato nel formidabile castello, costruito dal più bellicoso
de' suoi antenati, Fabrizio non sapeva altro al
mondo che far l'esercizio e cavalcare. Spesso il conte
Pietranera, non meno di sua moglie innamorato di lui, lo
faceva montar in sella e se lo portava alle riviste.
Nel castello di Grianta, dove arrivò con gli occhi rossi
ancora dalle lagrime versate nell'abbandonare i bei salotti
di sua zia, Fabrizio non trovò che le tenere carezze
di sua madre e delle sorelle. Il marchese era chiuso nel
suo studio col primogenito, marchesino Ascanio: vi fab-
25
bricavan lettere cifrate che avevan l'onore d'esser mandate
a Vienna; padre e figlio non comparivano che all'ora
dei pasti. Il marchese ripeteva con ostentazione che
egli insegnava al suo erede naturale a tenere il conto in
partita doppia delle vendite di ciascuna delle sue terre.
Ma in verità egli era troppo geloso della propria autorità
per parlar di queste faccende col figliuolo, erede necessario
di tutto il patrimonio fidecommissario; e l'occupava
invece a tradurre in cifra dispacci di quindici o venti
pagine che due o tre volte per settimana mandava in
Isvizzera donde li spedivano a Vienna. Il marchese presumeva
di far così conoscere ai sovrani legittimi le vere
condizioni del Regno d'Italia, che neppur lui conosceva,
e tuttavia le sue lettere avevano a Vienna grande fortuna.
Il marchese, quando reggimenti francesi o italiani
cambiavano guarnigione, incaricava qualche agente fidato
di porsi sulla strada maestra a contare di quanti soldati
si componevano quei reggimenti. Nel dar poi conto
del fatto alla Corte di Vienna aveva cura di diminuire di
un quarto abbondante il numero di quei soldati. Queste
lettere — abbastanza ridicole — avevano il grande merito
di smentirne altre più veritiere, e perciò eran gradite.
Ancora: poco avanti che Fabrizio giungesse, il marchese
aveva ricevuto le insegne di un famoso ordine cavalleresco:
il quinto che decorava la sua uniforme di
ciambellano. Veramente provava rammarico non osando
di mettere in mostra quell'uniforme fuori del suo studio;
ma non si sarebbe fatto lecito di dettare un dispaccio
senza avere infilato la bella giubba ricamata e ornata da
26
tutte le decorazioni. Gli sarebbe parso mancar di rispetto
regolandosi altrimenti.
La marchesa rimase colpita della leggiadria e della
garbatezza di quel suo figliuolo: ma aveva conservato
l'abitudine di scrivere due o tre volte l'anno al generale
conte d'A...., nome attuale del tenente Roberto: non sapeva
mentire con le persone cui era affezionata: interrogò
il ragazzo e fu spaventata da tanta ignoranza.
«Se pare poco istruito a me, che non so nulla, — diceva
fra sé — Roberto che è così dotto giudicherà la sua
educazione completamente fallita: e a' giorni che corrono
qualche merito bisogna farselo.» Un altro particolare
che la sbigottì pure fu che Fabrizio prendeva sul serio
tutto ciò che in materia di religione gli avevano insegnato
i Gesuiti. Quantunque molto pia, il fanatismo di quel
ragazzo la faceva fremere. «Se il marchese se ne accorge
e considera quanta influenza può esercitare per questa
via sull'animo di Fabrizio, arriva a togliermene l'affetto.
» Pianse molto e il suo amore per Fabrizio si fece
più forte.
La vita del castello, popolato di trenta o quaranta domestici,
era assai triste: così Fabrizio passava le giornate
a caccia o a remare in barca pel lago, né tardò molto ad
accontarsi coi cocchieri e i mozzi di stalla: tutti eran
fautori dei Francesi e si burlavano allegramente dei camerieri
bigotti devoti al marchese e al primogenito. Argomento
delle facezie contro questi solenni personaggi
era la cipria ch'essi portavano a imitazione dei loro padroni.
27
II
— Alors que Vesper vient embrunir nos yeux
Tout pris d'avenir je contemple les cieux
En qui Dieu nous écrit, par notes non obscures,
Le sort et le destin de toutes créatures.
Car lui, du fond des cieux, regardant un humain
Parfois, mû de pitié, lui montre le chemin;
Par les astres du ciel qui sont ses caractères,
La choses nous prédit et bonnes et contraires.
Mais les hommes, chargés de terre et de trépas,
Méprisent tel écrit et ne le lisent pus.
RONSARD
Il marchese professava un energico odio contro «i
lumi». «Son le idee — diceva — quelle che rovinan l'Italia.
» Non gli riusciva bensì di conciliar questo sacro
orrore della cultura col desiderio di veder Fabrizio compiere
l'educazione brillantemente iniziata sotto i gesuiti.
A scansar rischi, per quanto era possibile, diede al buon
abate Blanes, parroco di Grianta, l'incarico di far continuare
a Fabrizio lo studio del latino. Sarebbe stato utile
che alla sua volta il curato sapesse un po' questa lingua:
or egli invece l'aveva nel più alto dispregio: tutta la sua
sapienza in quest'ordine di discipline si riduceva a recitare
a memoria le preghiere di cui poteva a un dipresso
28
spiegare il senso al suo gregge. Non per questo era
meno rispettato — e anche un po' temuto — nel paese:
egli aveva detto sempre che non in tredici settimane e
neppure in tredici mesi la famosa profezia di San Giovila
si sarebbe avverata: e aggiungeva, quando parlava tra
amici fidatissimi, che quel tredici doveva essere inteso
in modo che sbigottirebbe assai gente, se fosse lecito dir
tutto (1813).
Intanto, il fatto è che l'abate Blanes, uomo di una probità
e di una virtù primitive, e con tutto ciò uomo d'ingegno,
passava le notti sul suo campanile. Aveva la fregola
dell'astrologia: e dopo aver trascorso le giornate a calcolar
la congiunzione e la posizione delle stelle, consumava
la miglior parte delle notti a seguire i propri computi
in cielo. Com'era povero, non aveva altri strumenti che
un cannocchiale di tubi di cartone. È facile intendere
che disprezzo avesse per lo studio delle lingue un uomo
che passava la vita a scoprir l'epoca precisa della caduta
degl'imperi, e delle rivoluzioni che mutano la faccia del
mondo! — «Forse — domandava a Fabrizio — perché
mi hanno insegnato che cavallo in latino si dice equus,
io so intorno ai cavalli qualche cosa di più?»
I contadini avevano una gran paura dell'abate Blanes,
che credevano uno stregone; e del terrore che inspiravano
le sue veglie sul campanile egli profittava per trattenerli
dal rubare. I suoi colleghi, curati dei dintorni, lo
detestavano per gelosia di quella sua autorità; il marchese
Del Dongo lo disprezzava perché ragionava troppo
per un uomo di sì bassa condizione. Fabrizio l'adorava;
29
per fargli cosa grata passava qualche volta serate intiere
a far somme e moltiplicazioni enormi. Poi saliva sul
campanile: e questo era privilegio grande, che l'abate
Blanes non aveva mai concesso a nessuno; tranne che a
quel ragazzo al quale voleva bene per la sua ingenuità.
«Se tu non diventi un impostore, — gli diceva — forse
sarai un uomo.»
Due o tre volte all'anno, l'intrepido Fabrizio, i cui gusti
divenivano passione, rischiava d'affogar nel lago. Era
il capo di tutte le spedizioni dei monelli di Grianta e della
Cadenabbia. S'eran procurati delle piccole chiavi, e a
notte scura cercavano d'aprire i lucchetti delle catene
che legano le barche a qualche pilastro o a qualche albero
presso la riva. È da sapere che sul lago di Como i pescatori
usano mettere delle lenze dormenti assai lontano
dalle prode: all'estremità superiore della corda è legata
una tavoletta di sughero, e su questa fissato un ramo di
nocciolo flessibilissimo, il quale regge un campanello
che squilla appena il pesce rimasto all'amo dà degli
strattoni alla corda.
Scopo di tali imprese notturne, di cui Fabrizio era comandante
in capo, era la visita alle lenze dormenti prima
che i pescatori udissero l'avviso dato dai campanelli.
Sceglievan le notti di burrasca e s'imbarcavano un'ora
avanti l'alba. C'era nell'impresa la sua parte bella: ed era
che quei ragazzi nell'entrare in barca si figuravano di
esporsi a Dio sa quali pericoli: e però, secondo l'esempio
dei loro padri, recitavano devotamente un avemaria.
Spesso sul punto di mettersi in moto avveniva che Fa-
30
brizio fosse invasato a un tratto dallo spirito di divinazione:
unico frutto tratto dagli studi astrologici dell'amico
abate alle cui divinazioni ei non credeva. Secondo la
sua immaginazione lo spirito divinatore prognosticava il
buono o il mal esito dell'impresa: e poiché egli era il più
evoluto della giovine schiera, a un po' per volta tutti i
suoi compagni presero a profeteggiare : di guisa che se
al momento di imbarcarsi vedevano sulla spiaggia un
prete, o un corvo levarsi alla loro sinistra, rimettevano il
lucchetto alla catena e tornavano a letto. L'abate Blanes
non aveva fatto partecipe della sua ardua scienza Fabrizio,
ma, senza accorgersene, gli aveva instillato una fiducia
senza limiti nei segni che permettono di antivedere
il futuro.
Il marchese era persuaso che un accidente qualsiasi
capitato alla sua corrispondenza cifrata avrebbe potuto
metterlo alla mercé di sua sorella; e tutti gli anni, per
Sant'Angela, festa della contessa Pietranera, Fabrizio
aveva il permesso di andar a passare otto giorni a Milano.
Tutto l'anno viveva nella speranza o nel rimpianto di
quegli otto giorni. Per la solenne occasione il marchese
elargiva quattro scudi al figliuolo, e secondo l'uso non
dava nulla alla moglie che l'accompagnava. Ma un cuoco,
sei lacchè e un cocchiere con due cavalli partivano
per Como la vigilia di questi viaggi, e a Milano la marchesa
aveva ogni giorno una vettura a' suoi ordini e
pronto un pranzo per dodici.
La musoneria del marchese Del Dongo faceva la sua
vita poco piacevole: ma in compenso arricchiva le fami-
31
glie che avevano il fresco cuore di parteciparvi. Il marchese
aveva più di duecento mila lire di rendita e non
arrivava a spenderne la quarta parte: viveva di speranze.
Durante gli anni che corsero dal 1800 al 1813 credé
sempre fermamente che prima di sei mesi Napoleone sarebbe
caduto. Si capisce con che gioia ricevé sui primi
del 1813 notizia del disastro della Beresina! Quando
seppe la prigionia di Napoleone stette lì lì per perder la
testa; e si lasciò andare a frasi ingiuriose contro sua moglie
e sua sorella. Finalmente! dopo quattordici lunghi
anni d'attesa, aveva la gioia ineffabile di riveder le truppe
austriache a Milano! Per ordini venuti da Vienna, il
generale austriaco accolse il marchese Del Dongo con
tale riguardo da parer deferenza, e si affrettò ad offrirgli
uno dei più alti uffici del governo; egli lo accettò come
il pagamento di un debito. Il suo primogenito fu fatto tenente
d'uno dei più bel reggimenti della monarchia; ma
il secondo non volle accettare il posto di cadetto che gli
proposero. Ahimè, il trionfo, di cui il marchese godeva
con tanta superbiosità, fu breve, e seguito di lì a poco da
caduta umiliante. Non aveva mai avuto attitudine agli
«affari»; e quattordici anni passati in campagna tra i camerieri,
il notaio, il medico, e la vecchiaia che s'avanzava
a grandi passi l'avevan fatto addirittura inetto a qualunque
ufficio. Or, negli Stati austriaci non è possibile
durare in un ufficio importante, senza aver le speciali
qualità che esige l'amministrazione lenta e complicata
ma assai razionale della vecchia monarchia. Le sviste
del marchese scandalizzavano gl'impiegati e qualche
32
volta intralciavano anche il disbrigo delle faccende; i
suoi sproloqui ultramonarchici irritavano le popolazioni
che si volevano invece addormentate e pigre. Così avvenne
che un bel giorno seppe che Sua Maestà si era benignamente
degnata di accettare le dimissioni date da
lui, e al tempo stesso gli aveva conferito il grado di «Secondo
Gran Maggiordomo Maggiore» del Regno lombardo-
veneto. Il marchese fu indignatissimo della iniquità
onde era vittima; pubblicò una lettera a un amico
— lui che odiava ferocemente la libertà di stampa — e
scrisse all'imperatore che i suoi ministri lo tradivano, da
quei veri giacobini che erano. Fatto ciò, tornò malinconicamente
al suo castello di Grianta. Ebbe tuttavia una
consolazione: dopo la caduta di Napoleone, alcuni autorevoli
personaggi fecero massacrare per le vie di Milano
il conte Prina, già ministro del Regno e uomo di grande
valore. Il conte Pietranera rischiò la sua vita per salvar
quella del ministro che fu finito d'ammazzare a ombrellate,
dopo un supplizio di cinque ore. Un prete, confessore
del marchese Del Dongo, avrebbe potuto salvare il
Prina, aprendogli il cancello della chiesa di San Giovanni,
davanti al quale trascinavano lo sciagurato ministro,
che per qualche minuto fu lasciato nel fango in mezzo
alla strada: egli non solo rifiutò d'aprire, ma schernì il
moribondo; e sei mesi dopo, il marchese si procurò il
piacere di fargli avere una bella promozione.
Il Del Dongo esecrava il conte Pietranera, suo cognato,
che avendo appena duemila lire di rendita osava essere
e mostrarsi contento, mantenersi fedele a tutto ciò
33
che fu l'affetto della sua vita, e spinger l'insolenza fino a
predicar quello spirito di giustizia senza riguardo alle
persone, che il marchese soleva chiamare giacobinismo
infame. Il conte aveva rifiutato di prender servizio sotto
l'Austria. Per questo rifiuto, qualche mese dopo la morte
del Prina, quegli stessi personaggi che ne avevano pagato
gli assassini, ottennero che il generale Pietranera fosse
cacciato in prigione. La contessa, sua moglie, prese il
passaporto e ordinò cavalli di posta per andare a Vienna
a dir la verità all'imperatore; gli assassini del Prina ebbero
paura e uno di loro, cugino della Pietranera, accorse
a mezzanotte, un'ora prima della partenza per Vienna,
a portarle l'ordinanza che rimetteva in libertà il marito.
Il giorno dipoi, il generale austriaco fece chiamare il
conte, lo ricevé con tutto rispetto e l'assicurò che il suo
assegno di collocamento a riposo sarebbe stato liquidato
subito nelle migliori condizioni. Il prode generale Bubna,
uomo di mente e di cuore, pareva vergognarsi dell'assassinio
del Prina e della prigionia del Pietranera.
Dopo questa burrasca, scongiurata dall'energia della
contessa, i due sposi vissero alla meglio o alla peggio
con la pensione che, grazie alle sollecitazioni del generale
Bubna, non si fece lungamente aspettare.
Fortunatamente, da cinque o sei anni la contessa era
legata da cordiale amicizia con un giovine assai ricco,
intimo anche del conte, che metteva a loro disposizione
il più bell'equipaggio che fosse allora a Milano, il suo
palco alla Scala e la sua villa in campagna. Ma il conte
aveva coscienza del proprio valore, l'animo suo genero-
34
so s'accendeva facilmente, e allora si lasciava andare a
strani discorsi. Un giorno nel quale era a caccia con altri
giovani, uno di questi, che aveva militato sotto altre
bandiere, cominciò a scherzar sul coraggio dei soldati
della Cisalpina; il conte lo schiaffeggiò: si batterono subito,
e il conte, che fra quei giovinetti era solo del proprio
partito, fu ucciso. Si parlò assai di questa sorta di
duello, e le persone che vi avevan preso parte comunque
risolsero d'andarsene a viaggiare in Isvizzera.
Quella specie di coraggio ridicolo che si chiama rassegnazione,
il coraggio d'uno stupido che si lascia acchiappar
senza dir parola, non era fra le virtù della contessa.
Furente per la morte di suo marito, avrebbe voluto
che anche al suo giovine amico, il Limercati, pigliasse
l'estro d'andar in Isvizzera e di appioppare uno schiaffo
o tirare una fucilata all'uccisore del conte Pietranera.
Limercati giudicò ridicolo il disegno: e la contessa
s'accorse subito che nell'animo suo il disprezzo aveva
ucciso l'amore. Dimostrò al Limercati maggior tenerezza
affine di risvegliare in lui l'antico affetto, e piantarlo
dopo averlo ridotto alla disperazione. Perché questo disegno
di vendetta sia intelligibile a' Francesi, bisogna
ch'io dica che a Milano, paese assai diverso dal nostro,
c'è ancora della gente che per amor si dispera. La contessa,
che ne' suoi abiti da lutto eclissava tutte le rivali,
civettò coi giovani che andavan per la maggiore, e uno
d'essi, il conte Nani, il quale aveva sempre detto che il
Limercati gli pareva troppo pesante e con troppo sussiego
per una donna di tanto spirito, s'innamorò di lei alla
35
follia. La contessa scrisse al Limercati:
«Volete per una volta tanto comportarvi da «uomo di
spirito? Fate conto di non avermi conosciuta mai.
«Sono, con un tantino di disprezzo forse, vostra umilissima
serva
GINA PIETRANERA».
Lette queste righe, Limercati partì per una delle sue
ville: il suo amore si esasperò, divenne pazzo, e giunse
perfino a parlar di bruciarsi le cervella, cosa inconsueta
in un paese nel quale si ha paura dell'inferno. Il giorno
dopo il suo arrivo in campagna scrisse alla contessa per
offrirle la sua mano e le sue duecentomila lire di rendita.
Ella gli respinse la lettera non aperta e gliela fece restituire
dal cavallerizzo del conte Nani. Limercati passò tre
anni in campagna, scendendo ogni due mesi a Milano,
ma senza aver mai il coraggio di rimanervi e seccando
tutti gli amici col suo amore folle per la contessa, e coi
racconti particolareggiati delle bontà ch'ella aveva avuto
per lui. Sulle prime aggiungeva anche che col conte
Nani essa si perdeva, e che quella relazione la disonorava.
Il vero è che la contessa non aveva nessuna specie
d'affezione per il conte Nani, e glielo disse quando fu
ben certa della disperazione del Limercati. Il conte,
uomo di mondo, la pregò di non divulgare questa triste
verità che ella gli aveva rivelato confidenzialmente: —
Se lei avrà la bontà di ricevermi ancora con tutte le preferenze
appariscenti che si accordano a un amante, non
36
è difficile, forse, ch'io trovi da collocarmi discretamente.
Dopo questa dichiarazione eroica la contessa non volle
più sapere né dei cavalli né del palco del conte Nani.
Da quindici anni era assuefatta a una vita elegantissima;
e si trovò a dover risolvere il problema difficile, anzi addirittura
insolubile, di vivere a Milano con una pensione
di millecinquecento lire. Lasciò il suo palazzo, prese in
affitto due camerette a un quinto piano, rimandò la servitù,
la cameriera compresa, surrogata dal «mezzo servizio
» di una vecchia che le faceva da mangiare. Questo
sacrifizio era in verità meno eroico e meno penoso di
quanto può parere: a Milano la povertà non è ridicola e
non si presenta alle anime atterrite come il peggiore dei
mali. Dopo qualche mese di questa nobile indigenza, assediata
dalle lettere di Limercati e del conte Nani, che a
sua volta si offriva in qualità di fidanzato, accadde che
al marchese Del Dongo, per solito d'una avarizia sordida,
venne fatto di pensare che i suoi nemici potevan
gongolare della miseria di sua sorella. Come? una Del
Dongo ridotta a viver dell'assegno che la Corte di Vienna
accorda alle vedove de' suoi generali!
Le scrisse che un quartiere e un trattamento quali
convenivano a una Del Dongo l'aspettavano a Grianta. E
l'anima miserevole della contessa accolse con entusiasmo
l'idea di questo nuovo genere di vita: da vent'anni
non era tornata a quel venerabile castello che sorgeva
fra castagneti piantati al tempo degli Sforza. «Là —
pensava — troverò il riposo: e all'età mia il riposo non
equivale alla felicità? (Aveva trentun anno, e si credeva
37
giunta all'età del riposo.) Su quel lago sublime, dove son
nata, avrò finalmente giorni quieti e contenti.»
Forse s'ingannava; ma certo è che quell'anima appassionata
che così speditamente aveva ricusata l'offerta di
due grandi patrimoni, portò nel castello di Grianta la
gioia. Le sue nipoti ne furon lietissime. «Tu mi rendi i
bel giorni della gioventù; — le disse il marchese baciandola
— il giorno prima che tu arrivassi mi pareva d'aver
cent'anni.» La contessa tornò con Fabrizio a rivedere i
deliziosi dintorni di Grianta, celebrati da tutti i viaggiatori:
la villa Melzi dall'altra parte del lago, di fronte al
castello, cui fa da prospettiva, più su, il bosco sacro di
Sfondrata e l'arduo promontorio che separa i due bracci
del lago, quello di Como così voluttuoso, quello che va
verso Lecco sì pieno di austerità: aspetti sublimi e graziosi
che il luogo per beltà più famoso nel mondo, la
baia di Napoli, eguaglia ma non supera. Con vero rapimento
la contessa sentiva ravvivarsi i ricordi della sua
prima giovinezza e li paragonava alle sue sensazioni
presenti. «Il lago di Como — diceva — non è come il
lago di Ginevra circondato di grandi campi ben delimitati
e coltivati coi migliori sistemi, che fanno pensare ai
denari e alla speculazione. Qui da qualunque parte io mi
volga veggo colli di ineguali altitudini vestiti di alberi
piantati alla ventura che la mano dell'uomo non ancora
ha guasti e costretti a fruttar bene. Tra questi poggi dalle
linee ammirevoli che precipitano verso il lago per tanto
singolari scoscendimenti, mi è consentito serbar le illusioni
destate dalle descrizioni dell'Ariosto e del Tasso.
38
Tutto qui nobilmente, squisitamente parla d'amore, nulla
v'ha che rammenti le brutture della civiltà. A mezza costa,
celate da grandi alberi, si rannicchiano le borgate e
oltre le vette degli alberi spunta, si erge la vaghezza architettonica
dei loro campanili. Se qualche campicello si
intromette qua e là nei gruppi di castagni e di ciliegi salvatici,
le piante paion crescervi felicemente più vigorose
che altrove e lo sguardo vi si riposa contento. E di là dai
colli, le cui sommità offrono eremi che si abiterebbero
tutti volentieri, l'occhio attonito scorge il perpetuo niveo
candor delle cime delle Alpi che nella lor solenne austerità
gli rammentano quel tanto delle avversità della vita,
quanto basti a maggiormente pregiare il presente benessere.
Il suono della campana di un lontano villaggio
sperduto fra le selve stimola la fantasia: le note scorron
sulle acque attenuandosi in un tono di malinconia rassegnata
e sembrano dire all'uomo: la vita fugge, non opporre
resistenza alla felicità che ti viene incontro... affrettati
a goderne.»
In quella plaga incantevole (né v'è nel mondo un'altra
che la pareggi in bellezza), il cuore della contessa ritrovò
il palpito de' suoi sedici anni. Non sapeva capacitarsi
di essere stata tanto tempo senza rivedere il lago. «Ma
che proprio — domandava a se stessa — la felicità si sia
andata a rifugiare nel vestibolo della vecchiaia?» Comprò
una barca che Fabrizio, la marchesa e lei decorarono
con le loro mani, poiché tra gli splendori di una casa
magnificamente arredata non c'era mai denaro per la più
piccola spesa. Dalla sua «caduta in disgrazia», il mar-
39
chese s'era fatto più fastoso che mai. Per esempio, col
solo scopo di guadagnar pochi metri di terreno sul lago,
alla Cadenabbia, presso il famoso viale dei platani, faceva
alzare una diga con una spesa preveduta nella perizia
di ottantamila lire. All'estremità della diga sorgeva, su
disegni del marchese Gagnola, una cappella tutta in
blocchi enormi di granito, e nella cappella il Marchesi,
lo scultore di moda a Milano, gli costruiva una tomba
sulla quale in alquanti bassorilievi avrebbe raffigurate le
gesta degli antenati.
Il fratello maggiore di Fabrizio, il marchesino Ascanio,
volle esser della comitiva in queste passeggiate con
le signore; ma la zia gli buttava dell'acqua sui suoi capelli
incipriati, e ogni giorno inventava qualche nuovo
tiro per canzonare la sua gravità. Alla fine egli liberò
dall'aspetto della sua grossa figura scialba la lieta compagnia
che non osava ridere in sua presenza. Credevano
che fosse mandato dal padre a spiarli, e con quel despota
severo, sempre furibondo dopo le dimissioni obbligate,
c'era poco da scherzare.
Ascanio giurò di vendicarsi di Fabrizio.
Un giorno scoppiò una tempesta, e corsero pericolo;
sebbene avessero pochissimi denari trovaron modo di
pagar lautamente i barcaioli affinché non dicessero nulla
al marchese già inquieto perché avevan condotto seco le
due figliole. Un altro giorno ne scoppiò un'altra all’improvviso
come spesso avviene su quel bel lago: raffiche
di vento irrompono a un tratto dalle gole dei monti in direzioni
contrarie e lottano sulle acque. La contessa volle
40
sbarcare: fra i tuoni e l'uragano s'era messa in testa che
sur una roccia in mezzo al lago, grande quanto una stanzetta,
avrebbe goduto d'uno spettacolo straordinario, assalita
da ogni parte dalla furia delle onde; ma nel saltar
dalla barca cadde nell’acqua. Fabrizio si gettò giù subito
per salvarla e tutti e due furon travolti dai gorghi assai
lontano. Certo, affogare non è piacevole: ma la noia,
così, era bandita dal castello feudale. La contessa s'era
appassionata per l'ingenuità e gli studi astrologici dell'abate
Blanes; i pochi denari che le restavano dopo comprata
la barca, furono impiegati nell'acquisto di un piccolo
telescopio d'occasione, e tutte le sere con le nipoti e
Fabrizio si piantava sulla piattaforma d'una delle torri
gotiche del castello. Fabrizio era il dotto della compagnia,
e lassù passavano allegramente le ore, lontani dai
delatori.
Ma bisogna aggiungere che c'eran giornate nelle quali
la contessa non rivolgeva la parola a nessuno: la vedevan
passeggiare sola sotto gli alti castagni come immersa
in cupe fantasticaggini; era troppo intelligente per
non sentire la noia che si prova a non potere scambiar
due parole. Il giorno dopo, la ilarità tornava su quello
spirito così naturalmente operoso e le lamentazioni della
cognata marchesa producevano impressioni tristissime.
— Passeremo dunque in questo triste castello quel
che resta ancora della nostra gioventù? — gridava la
marchesa.
Ma quando al triste castello la contessa non era ancor
giunta, non aveva neppure il coraggio di questi rimpian-
41
ti.
Così vissero tutto l'inverno dal 1814 al '15. Due volte,
a malgrado della sua povertà, la contessa andò a passare
qualche giorno a Milano: c'era da vedere alla Scala un
sublime ballo del Viganò, e il marchese non vietò alla
moglie di accompagnar la cognata. Andavano a riscuotere
il trimestre della pensione e la povera vedova del
generale cisalpino prestava qualche marengo alla ricchissima
marchesa Del Dongo. Piacevolissime gite: invitavano
a pranzo dei vecchi amici e si consolavano ridendo
di tutto come ragazzi. Questa gaiezza italiana piena
di brio e di impreveduto faceva dimenticar la tristezza
cupa che gli sguardi del marchese e di Ascanio diffondevano
a Grianta. Fabrizio, a sedici anni appena,
rappresentava molto bene la parte del capo di casa.
Il 7 marzo 1815 le signore erano tornate da due giorni
da una di queste gioconde scappate a Milano e passeggiavano
nel bel viale dei platani recentemente prolungato
fino alla riva del lago, quando apparve una barca che
veniva dalla parte di Como e dalla quale si fecero strani
segnali: un agente del marchese saltò sulla diga: Napoleone
era sbarcato al golfo di Juan. L'Europa, nella sua
dabbenaggine, quell'avvenimento non se l'aspettava:
non ne fu affatto sorpreso il marchese Del Dongo: scrisse
al suo sovrano una affettuosissima lettera, gli offrì la
propria capacità e parecchi milioni, e gli ripeté che i
suoi ministri eran dei giacobini d'accordo coi mestatori
di Parigi.
L'otto marzo, alle sei della mattina, il marchese, in
42
alta uniforme, si faceva dettare dal suo primogenito la
minuta d'un terzo dispaccio politico: e stava gravemente
intento a copiarlo in tutta diligenza nella sua bella calligrafia
su carta filigranata col ritratto dell'imperatore. Nel
momento medesimo, Fabrizio si faceva annunziare alla
contessa Pietranera.
— Io parto, — le disse — vo a raggiungere l'imperatore
che è anche re d'Italia: voleva tanto bene a tuo marito!
Passo per la Svizzera. Stanotte a Menaggio, il Vasi
mercante di barometri, che è mio amico, m'ha dato il
suo passaporto: ora tu dammi qualche marengo che io
ne ho due soltanto; ma se bisogna, andrò a piedi.
La contessa pianse di gioia e d'angoscia. — Mio Dio,
come mai t'è venuta questa idea? — domandava prendendo
nelle sue le mani di Fabrizio.
Si alzò, corse a pigliar nell'armadio della biancheria,
dove la teneva accuratamente riposta, una borsetta ornata
di perle: era tutto ciò che possedeva.
— Prendi; — disse a Fabrizio — ma per amor di Dio,
non ti fare ammazzare! Che resterebbe alla tua povera
madre ed a me se tu ci mancassi? Quanto al successo di
Napoleone, è impossibile, caro mio: i nostri padroni sapran
certo farlo morire. Non hai sentito otto giorni fa a
Milano la storia dei ventitré progetti d'assassinio, tutti
combinati così bene, e ai quali è scampato per miracolo?
E allora era onnipotente! E tu hai visto che ai nostri nemici
non manca la voglia di perderlo! La Francia non
era più nulla da che lui non c'era più.
Delle future sorti di Napoleone la contessa parlava a
43
Fabrizio con l'accento di chi è vivamente commosso. —
Permettendoti d'andarlo a raggiungere, io gli sacrifico
— disse — quel che ho di più caro al mondo. — Gli occhi
di Fabrizio s'inumidirono; baciando la contessa versò
qualche lagrima anche lui, ma la sua risoluzione non
fu scossa un momento. All'amica che gli era così cara
egli espose tutte le ragioni che lo avevano condotto a
quel proponimento e che noi ci prenderemo la libertà di
giudicare comiche alquanto.
— Ieri sera, eran le sei meno sette minuti, passeggiavamo,
come tu sai, sulla riva del lago, nel viale de' platani
sotto la casa Sommariva, e andavamo verso il sud.
Lì ho per la prima volta scòrto da lontano il battello che
veniva da Como ad apportarci la grande notizia. Mentre
guardavo il battello, senza pensare a Napoleone e solo
invidiando la fortuna di chi può viaggiare, mi sentìi a un
tratto turbato da una commozione profonda. La barca si
accostò, l'agente parlò a mio padre, che impallidì e ci
chiamò in disparte per darci la «notizia terribile». Io mi
volsi verso il lago non per altro che per nasconder le
mie lagrime di contentezza. E vidi altissima, a destra,
volare un'aquila, l'uccello di Napoleone: volava maestosa
verso la Svizzera, e però verso Parigi. Anch'io, mi
dissi subito, traverserò la Svizzera con la velocità d'un'aquila
e andrò a offrire al grand'uomo, che volle darci
una patria e che amò mio zio, il mio povero braccio: in
verità poca cosa, ma insomma tutto quel che posso offrirgli.
Guardavo ancora l'aquila quando a un tratto gli
occhi mi si asciugarono come per incanto: e la prova
44
che l'ispirazione venne dall'alto è che subito, senza esitare,
mi risolvei e vidi il modo di mandare ad effetto
questa risoluzione. In un baleno, tutte le malinconie che,
tu lo sai, mi amareggian la vita, specialmente le domeniche,
si dissiparono come per un soffio divino. E ho visto
questa grande immagine dell'Italia rialzarsi dal fango in
cui i Tedeschi la tengon sommersa1 stendeva le braccia
illividite e cariche per metà di catene verso il suo re e il
suo liberatore. E anch'io, mi son detto, figlio tuttavia
ignoto di questa madre infelice, partirò, andrò a vincere
o a morire con quest'uomo segnato dal destino, che vuol
purificarci dal disprezzo che per noi hanno e ci dimostrano
financo i più schiavi e i più vili tra gli Europei. Te
lo ricordi — aggiunse a bassa voce, avvicinandosi alla
contessa e fissandola con occhi che sprizzavan fiamme
— te lo ricordi quel castagno che mia madre, l'anno della
mia nascita, piantò con le sue mani vicino alla fontana
grande nel bosco distante un due leghe da qui? Prima
di far qualunque altra cosa ho voluto rivederlo: la primavera
è poco avanzata, pensai: se il mio albero ha già
messe le foglie, vorrà dire che anch'io debbo uscir dall'accidia
sonnolenta che mi infiacchisce in questo triste
castello. Non pare anche a te che queste vecchie mura
annerite, ora simboli e in passato stromento di despotismo,
sono proprio un'immagine dell'inverno? Per me
sono quel che l'inverno è per l'albero.
«Vuoi crederlo, Gina? Arrivai al castagno ieri sera
1 Parla qui un uomo appassionato che traduce in prosa alcuni versi del
Monti. (Nota di Stendhal)
45
alle sette e mezzo: ha già messo le foglie, delle belle foglioline
già grandicelle! Le baciai senza far loro male:
zappai con rispetto la terra intorno al caro albero; e subito
dopo, pieno d'una commozione nuova, traversai la
montagna; e scesi a Menaggio. Per passare in Isvizzera
mi ci voleva il passaporto. Il tempo era trascorso senza
che me n'avvedessi, e quando stamattina mi son trovato
innanzi alla porta di Vasi era il tocco. Credei che per
svegliarlo avrei dovuto picchiare un bel pezzo: ma per
fortuna era ancora levato e se ne stava con tre amici.
Alle mie prime parole: «Tu vai a raggiunger
Napoleone!» sclamò e mi saltò al collo. Anche gli altri
mi abbracciarono entusiasmati. «Ah! perché ho
moglie?» disse uno di loro.
La contessa Pietranera s'era fatta pensosa, e le parve
di dover muovere qualche obiezione. Se Fabrizio avesse
avuto un po' d'esperienza si sarebbe accorto che non valutava
molto ella stessa le ragioni le quali pur si sforzava
di contrapporgli. Ma, in compenso dell'esperienza
che gli mancava, Fabrizio aveva fermezza; e le obiezioni
non stette neppure a sentirle e la contessa si ridusse a
ottenere da lui che di quel disegno parlasse almeno alla
madre.
— Ma lei lo dirà alle mie sorelle, e queste donne mi
tradiranno senza volere! — disse Fabrizio con un certo
orgoglio eroico.
— Parla con più rispetto delle donne, — disse la contessa
sorridendo fra le lagrime — son esse che faranno
la tua fortuna; agli uomini, anime prosaiche, i tuoi ardo-
46
ri eccessivi spiaceranno sempre.
La marchesa, all'udire lo strano proponimento del figliuolo,
dette in un pianto dirotto: ella non ne intendeva
l'eroismo e fece quanto le era possibile per trattenerlo.
Quando fu persuasa che nulla al mondo, fuorché le mura
d'una prigione, avrebbe potuto impedirgli di partire, gli
consegnò il po' di denaro che possedeva; poi si ricordò
che aveva otto o dieci diamanti del valore press'a poco
di diecimila lire, che il marchese le aveva dati il giorno
innanzi per farli montare a Milano. Le sorelle di Fabrizio
entrarono mentre la contessa cuciva i diamanti nel
vestito da viaggio del nostro eroe: il quale restituì alle
povere donne i loro napoleoni.
Le ragazze furon così entusiasmate e lo abbracciavano
con una gioia così rumorosa ch'egli agguantò i diamanti
che restavano ancora da nascondere, e volle andarsene
subito.
— Voi mi potete tradire non volendo — disse alle sorelle.
— Poiché ho tanti denari, è inutile che mi pigli
roba che si trova dappertutto. Baciò quelle persone che
gli eran così care e partì subito senza neppur rientrare in
camera sua. Camminò in fretta sempre temendo d'esser
raggiunto da gente che lo seguisse a cavallo; e tanto, che
la sera stessa entrava a Lugano. Grazie a Dio, ormai era
in una città svizzera e non temeva più che gendarmi pagati
da suo padre gli facessero violenza sulla pubblica
via. Da Lugano gli scrisse una bella lettera: debolezza di
ragazzo, che non servì se non a irritar di più le collere
del marchese.
47
Comprò un cavallo, passò il San Gottardo, e dopo un
viaggio rapido, entrò in Francia da Pontarlier. L'imperatore
era a Parigi; quivi cominciarono i guai di Fabrizio:
era partito col fermo proposito di parlare all'imperatore:
che potesse esser difficile non gli era passato mai per la
mente. A Milano vedeva il principe Eugenio dieci volte
al giorno e avrebbe sempre potuto rivolgergli la parola:
a Parigi ogni mattina andava nel gran cortile delle Tuileries
ad assistere alle riviste passate da Napoleone, ma
non gli fu mai possibile d'avvicinarglisi. Il nostro eroe
credeva che tutti i Francesi fossero come lui profondamente
commossi dal supremo pericolo della patria.
Pranzando alla tavola rotonda dell'albergo dove avea
preso alloggio, non nascose i suoi disegni e il suo spirito
di devozione: e vi trovò dei giovinetti di una squisita
amabilità, anche più entusiasti di lui, i quali non si
astennero dal portargli via in pochi giorni tutti i denari.
Fortunatamente, per modestia, non aveva mai accennato
ai diamanti della madre. La mattina nella quale, destandosi,
s'avvide che durante la baldoria della sera innanzi
gli avevano addirittura rubato fino all'ultimo soldo,
comprò due bei cavalli, prese per servitore un antico
soldato palafreniere del sensale e dispregiatore dei giovani
parigini, patriotti a chiacchiere, e partì per il campo.
Nulla sapeva dell'esercito, se non che l'adunata era
verso Maubeuge. Giunto alla frontiera, gli parve ridicolo
mettersi in una casa a scaldarsi a un buon camino,
mentre i soldati bivaccavano; e, a malgrado di quanto
poté dirgli il domestico, il quale non difettava di buon
48
senso, corse imprudentemente a cacciarsi nei bivacchi
dell'estremo fronte, sulla via del Belgio. Appena s'imbatté
in un primo battaglione appostato lungo la strada, i
soldati si misero a guardare il giovine borghese i cui
abiti non avevano nulla che potesse somigliare a un'uniforme.
Cadeva la notte, e soffiava un vento gelato. Fabrizio
s'accostò al fuoco, chiese ospitalità offrendo di
pagare, e i soldati, stupefatti nel sentir parlare di pagamento,
gli fecero un po' di posto accanto al fuoco: il servitore
cercò di fargli alla meglio un riparo. Ma passò di
lì l'aiutante del reggimento e i soldati andarono a raccontargli
come qualmente era arrivato un forestiero che
parlava male il francese. L'aiutante interrogò Fabrizio;
questi parlò del suo entusiasmo per Napoleone in modo
da destar sospetti, cosicché fu dall'ufficiale pregato di
andar con lui dal colonnello alloggiato in una masseria
vicina. Il servitore di Fabrizio s'avvicinò coi due cavalli,
della cui presenza l'aiutante parve vivamente impressionato:
sì che, mutato pensiero, prese a interrogare anche
il servitore: ma questi, vecchio soldato, indovinando subito
il piano di campagna del suo interlocutore, parlò
delle alte protezioni delle quali godeva il suo padrone
per concludere che certamente a lui i cavalli non glieli
sgraffignavano. Immediatamente un soldato, a quell'ordine
dell'aiutante, l'arrestò, un altro prese in custodia i
cavalli, e l'aiutante con brusco cipiglio ordinò a Fabrizio
di seguirlo senza osservazioni.
Dopo averlo fatto camminare più d'una lega, a piedi,
nell'oscurità resa apparentemente più profonda dai fuo-
49
chi di bivacco che da ogni parte illuminavano l'orizzonte,
lo consegnò a un ufficiale di gendarmeria, il quale
con aria grave gli chiese le sue carte. Fabrizio mostrò il
suo passaporto che lo qualificava «negoziante di barometri
viaggiante con la propria mercanzia».
— Che bestie! — gridò l'ufficiale — ma questo è
troppo.
E cominciò a far domande al nostro eroe, il quale riprese
a parlare dell'imperatore e della libertà con tutto il
calore dell'entusiasmo. L'ufficiale diede in una risata:
— Sacramento! non sei molto furbo tu, — gridò — e
ci vuol faccia tosta per mandarci un'oca come te! — E
checché potesse dire Fabrizio, il quale si sfiatava a spiegare
come di fatti non fosse un negoziante di barometri,
l'ufficiale lo mandò in carcere a B..., piccola città dei
dintorni, dove il nostro eroe giunse verso le tre di notte
furibondo e sfinito.
Sbigottito da principio, poi inferocito, senza poter capir
niente di quel che gli succedeva, Fabrizio passò trentatré
lunghi giorni in questa miserabile prigione: scriveva
lettere sopra lettere al comandante della piazza, e la
moglie del carceriere s'incaricava di farle recapitare. Ma
poiché lei, una bella fiamminga di trentasei anni, non
aveva nessuna voglia di far fucilare un così bel ragazzo,
che per di più pagava profumatamente, si faceva un dovere
di buttar sul fuoco queste lettere; e la sera, sul tardi,
degnava di andare ad ascoltare le doglianze del prigioniero:
aveva detto al marito che il paperottolo stava
bene a quattrini, e, saputo questo, il prudente carceriere
50
le aveva dato carta bianca. Ne profittò, e poté beccar
qualche napoleone, perché l'aiutante non aveva preso
che i cavalli e la gendarmeria non s'era permessa confische.
Un pomeriggio del giugno, Fabrizio udì un forte
cannoneggiamento lontano. Si battevano finalmente! il
suo cuore balzò d'impazienza. Sentì anche farsi gran rumore
nella città: infatti, tre divisioni traversavano B.......
Quando, verso le undici di sera, la moglie del carceriere
venne al solito a tenergli compagnia, Fabrizio fu anche
più amabile del consueto; e, prendendole le mani:
— Fatemi uscir di qui: vi giuro sull'onor mio di tornare
appena avran cessato di battersi.
— Frottole! Hai dei quibus? — Egli parve turbato:
non capiva con quel quibus che cosa volesse significare.
La carceriera credé che le acque fossero basse, e invece
di parlar di napoleoni d'oro come dapprima s'era proposto,
non parlò più che di franchi.
— Senti, — disse — se tu mi puoi dare un centinaio
di franchi, io con due doppi napoleoni tapperò tutti due
gli occhi del caporale che stanotte verrà a dare il cambio
alla guardia: così non ti vedrà uscire, e se il reggimento
ha da filare in giornata, son certo che abboccherà.
Il contratto fu subito conchiuso: la carceriera consentì
anche a nasconder Fabrizio nella sua stanza, donde gli
sarebbe stato più facile svignarsela il domani mattina.
E la mattina, prima dell'alba, la donna commossa gli
disse:
— Caro piccirillo, tu sei troppo giovine ancora per
questo mestieraccio: da' retta a me, non ci capitar più.
51
— Ma come? — rispose Fabrizio — dunque è una
colpa voler difender la patria?
— Basta: non ti scordare ch'io t'ho salvato la vita; il
caso tuo è chiaro: ti avrebbero fucilato. Ma non lo dire a
nessuno: faresti perdere il posto a mio marito ed a me.
Soprattutto non raccontar mai più la storiella del gentiluomo
di Milano, travestito da mercante di barometri: è
troppo stupida! Senti, io ti darò l'uniforme d'un ussero
morto ierlaltro in prigione: apri bocca il meno possibile,
ma se un quartiermastro o un ufficiale ti interroga in
modo che tu sia obbligato a rispondere di' che sei rimasto
malato in casa d'un contadino che per carità ti ha
raccolto febbricitante in un fosso lungo la strada. Se non
si contentano di questa risposta, di' anche che vai a raggiungere
il tuo reggimento. Può anche darsi che t'arrestino
per la tua pronunzia: e tu di' che sei un coscritto piemontese
rimasto in Francia l'anno scorso... ecc., ecc.
Per la prima volta, dopo trentatré giorni che era in
prigione, Fabrizio riuscì a rendersi conto di quel che gli
capitava. L'avevano preso per una spia! Ragionò un pezzo
con la carceriera che quella mattina era in tenerezze;
e alla fine, mentre essa, armata d'ago, gli ristringeva l'uniforme
dell'ussero, egli le raccontò la propria storia per
filo e per segno.
La donna ne sbigottì: per un momento gli credé: aveva
l'aria tanto ingenua, ed era tanto carino vestito da ussero.
Alla fine quasi persuasa: — Ma se avevi tanta voglia
di batterti — disse — bisognava che appena arrivato a
52
Parigi tu ti arrolassi in un reggimento. Bastava pagar da
bere a un quartiermastro, e l'affare era fatto. — Gli diede
altri savi consigli per l'avvenire, e alla fine, la mattina
a bruzzico, mandò fuori Fabrizio, dopo avergli fatto giurar
cento volte che non avrebbe mai pronunziato il suo
nome, checché gli avvenisse. Quand'egli fu fuori dalla
piccola città, marciando bravamente col suo sciabolone
da ussero sotto il braccio, gli venne uno scrupolo. «Eccomi
qui — diceva fra sé — con la divisa e il foglio di
via d'un ussero morto in prigione, che s'era guadagnata,
dicono, rubando una vacca e qualche posata d'argento!
Io vengo a succedere, per dir cosi, nell'esser suo... e senza
averlo in nessun modo voluto o previsto! Attenti alla
prigione! Il presagio è chiaro: io avrò da soffrire assai!»
Era appena scorsa un'ora da che Fabrizio aveva lasciata
la sua benefattrice, quando cominciò a piovere
con tale violenza che il povero ussero, impacciato
com'era da quegli stivaloni non fatti per lui, stentava a
camminare. Incontrò un contadino che cavalcava una
povera rozza e la comperò spiegandosi a gesti: si ricordò
che la carceriera gli aveva raccomandato di parlare il
meno possibile a cagione della sua pronunzia.
Quel giorno l'esercito, che aveva vinto a Ligny marciava
su Bruxelles: s'era alla vigilia di Waterloo. Sul
mezzogiorno, diluviava sempre, e Fabrizio sentiva il
rombar de' cannoni; la gioia gli fece scordar gli orribili
momenti di disperazione patiti per l'ingiusta prigionia.
Camminò fino a notte inoltrata; e poiché ogni tanto il
buon senso ora baluginava, andò a chiedere alloggio
53
nella casa di un contadino assai lontana dalla strada. Il
contadino piangeva lamentando che gli avevano portato
via tutto, ma quando Fabrizio gli ebbe dato uno scudo,
tirò fuori dell’avena.
«Il mio cavallo non è bello, — pensò Fabrizio — ma
non vuol dire: a qualche aiutante di reggimento potrebbe
sempre piacere»: e andò a dormirgli accanto nella stalla.
La mattina dipoi, un'ora avanti giorno, era già in cammino:
a forza di carezze era riuscito a far pigliare il trotto
alla brenna. Verso le cinque, sentì delle cannonate: i preliminari
di Waterloo.
54
III
Fabrizio s'incontrò presto con alcune cantiniere; e la
riconoscenza profonda ch'egli aveva per la carceriera di
B... lo indusse a rivolger loro la parola: ad una di esse
domandò dove fosse il 4° reggimento degli usseri, al
quale apparteneva.
— Faresti meglio a non aver tanta fretta, soldatino
mio, — gli rispose la cantiniera, commossa dal pallore e
dai begli occhi di Fabrizio. — Tu non hai ancora il polso
abbastanza fermo per le sciabolate che si daranno oggi.
Se tu avessi un fucile, non dico; potresti lasciar andare
una palla come un altro.
Il consiglio spiacque a Fabrizio; ma per quanto spronasse
il cavallo non riusciva ad andar più presto della
cantiniera. Di quando in quando il rombar del cannone
pareva avvicinarsi, e impediva loro d'intendersi; perché
Fabrizio era così fuori di sé per l'entusiasmo e la gioia,
che aveva ripreso la conversazione. Tranne il suo vero
nome e la fuga dalla prigione, finì col dir tutto a questa
donna che gli parve buona e che, molto meravigliata,
non capiva niente di quanto raccontava il bello e giovine
soldatino.
— Ah! — esclamò finalmente con aria di trionfo —
l'ho trovato il bandolo della matassa: voi siete un giovinetto
borghese, innamorato della moglie di qualche capitano
del 4° usseri. La signora vi avrà regalato l'unifor-
55
me che avete addosso e voi le correte dietro. Com'è vero
che Dio è lassù, voi il soldato non lo avete fatto mai: ma
siccome siete un bravo ragazzo, poiché il vostro reggimento
è al fuoco, volete andarci anche voi per non passar
da poltrone.
Fabrizio assentì: era il solo modo di farsi dare qualche
utile consiglio.
«Io non so niente del modo di comportarsi di questi
Francesi — diceva fra sé e sé — e se qualcuno non mi
guida, non riuscirò che a farmi ricacciare in prigione o a
farmi riportar via il cavallo.»
— Già, di' la verità, cucco mio, — continuò la cantiniera
che lo trattava ogni momento più da buon amico
— tu non hai ancora vent'anni. È gala se ne hai diciassette.
Era vero, e Fabrizio ne convenne.
— E allora? non sei neppure coscritto, e vieni al macello
soltanto pei begli occhi di madama? Accidenti! è
discreta! Se degli occhi di civetta che t'ha dato te ne resta
ancora qualcheduno, bisognerà prima di tutto che ti
compri un altro cavallo: non vedi come cotesta carogna
rizza gli orecchi se il cannone ronfia un po' più da vicino?
È una bestia da contadini che ti farà ammazzar subito
che arrivi in linea. Vedi, di là dalla siepe, quel fumo
bianco laggiù? Son fuochi di fila: preparati ad avere un
bello spaghetto, quando sentirai fischiar le palle. E,
giacché sei in tempo, dovresti anche mangiar qualcosa.
Fabrizio seguì questo consiglio, poi le porse un marengo
pregandola di prendere quanto le era dovuto.
56
— Fa male perfino a vedere — sclamò la cantiniera
— questo povero ragazzo che non sa neanche spendere i
suoi quattrini! Meriteresti che dopo aver intascato il tuo
napoleone, facessi prendere il trotto a Cocotte. Con cotesta
cavalcatura non mi raggiungeresti di certo. E che
faresti, grullo, se io scappassi? Impara che quando il
cannone brontola, oro non bisogna mostrarne mai. To',
eccoti diciotto franchi e mezzo: la colazione ti costa
trenta soldi. Fra poco de' cavalli in vendita ce ne sarà chi
sa quanti. Se la bestia è piccola la pagherai dieci lire;
mai più di venti neppur se si trattasse di Brigliadoro.
Finita la colazione, la cantiniera fu interrotta nelle sue
perorazioni da una donna che veniva attraverso i campi
e passò sulla strada.
— Olà, oh! — gridava questa donna — o Ghisa, il
tuo 6° leggero è a dritta.
— Bisogna ch'io ti lasci, cucco mio; — disse la cantiniera
al nostro eroe — ma proprio mi fai pietà; io ti voglio
bene, sacramento! Tu non sai proprio nulla di nulla:
ti farai ammazzare com'è vero Dio! Vieni con me al 6°
leggero.
— Capisco che non so niente, — rispose Fabrizio —
ma voglio battermi, e ho deciso d'andar laggiù dov'è il
fumo.
— Guarda, guarda come la tua bestia drizza gli orecchi!
Appena sarà laggiù, ti prenderà la mano e sa Dio
dove ti porterà. Vuoi dar retta a me? Arrivando fra i soldati,
raccatta un fucile e una giberna, mettiti fra gli altri
e fa' come loro. Ma santo Dio! scommetto che tu non sai
57
neanche strappare una cartuccia.
Fabrizio punto sul vivo dové purtuttavia confessar
alla sua nuova amica che aveva indovinato.
— Povero figliuolo! t'ammazzan subito, come è vero
Dio! Bisogna assolutamente che tu venga con me — riprese
la cantiniera dando alle proprie parole tono d'autorità.
— Ma io voglio battermi.
— Eh, ti batterai, non ci pensare; il 6° leggero è un
reggimento famoso, e oggi ce n'è per tutti.
— Arriveremo presto al vostro reggimento?
— Fra un quarto d'ora al più.
«Sotto la protezione di questa brava donna, — pensò
Fabrizio — eviterò il rischio che la mia ignoranza mi
faccia prender per una spia, e potrò battermi.» Intanto lo
strepito cresceva, i colpi di cannone raddoppiavano, un
dietro l'altro. «Come un rosario» osservò Fabrizio.
— Si cominciano a distinguere i fuochi di fila — disse
la cantiniera, frustando il suo cavallo che pareva rianimato
dal fuoco.
Volse a destra e prese per una traversa fra i prati: c'era
un piede di fango; poco mancò che la carrettella non ci
rimanesse affondata e bisognò che Fabrizio spingesse
una ruota. Il suo cavallo cascò due volte: ma più innanzi
il terreno meno inzuppato non fu più che un sentiero fra
l'erba. Fabrizio non aveva fatto cinquecento passi che la
sua rozza s'arrestò di botto. Attraverso al sentiero era un
cadavere che faceva orrore al cavallo e al cavaliere.
Il viso di Fabrizio, naturalmente pallido, diventò ver-
58
de: la cantiniera, osservando il morto, disse come parlando
a se stessa: — Non è della nostra divisione. — Poi
volgendo gli occhi al nostro eroe, dette in una sonora risata.
— Ah, ah, cucco mio, eccoti i confetti!
Fabrizio agghiacciava: lo meravigliava soprattutto la
sudiceria dei piedi di quel cadavere, al quale avevan già
portate via le scarpe, non lasciandogli che i laceri pantaloni
tutti macchiati di sangue.
— Scendi, — gli disse la cantiniera — bisogna che ti
ci avvezzi. Vedi, l'ha avuta nella testa.
Una palla lo aveva colpito presso al naso, era uscita
da una tempia e aveva sfigurato in modo orribile il cadavere
ch'era rimasto con un occhio aperto.
— Scendi, via, piccino, — insisté la cantiniera — e
vieni a dargli una stretta di mano, a vedere se te la rende.
Senza esitare, quantunque presso a svenire dalla nausea,
Fabrizio si gittò giù dal cavallo e tese la mano del
cadavere scuotendola forte: poi restò come annichilito:
sentì che non aveva più forza di rimontare a cavallo. Gli
faceva orrore quell'occhio aperto.
«La cantiniera mi crederà un vigliacco» si diceva con
amarezza; ma sentiva l'impossibilità di fare il menomo
movimento. Sarebbe caduto. Fu un momento atroce:
stette per cadere in deliquio. L'altra se ne accorse, saltò
giù dalla carrettella e gli porse, zitta, un bicchier d'acquavite
ch'egli bevve d'un sorso: poté rimettersi in sella
e continuò la via senza fiatare. La vivandiera lo guarda-
59
va di tanto in tanto con la coda dell'occhio.
— Ti batterai domani, piccino; — gli disse finalmente
— per oggi resta con me: vedi bene che il mestier di soldato
bisogna che tu lo impari.
— Ma che! voglio battermi subito! — gridò il nostro
eroe con aria torva che alla cantiniera parve di ottimo
augurio. La romba del cannone sembrava appressarsi,
con cupo fragore continuo: un colpo seguiva l'altro senza
intervalli, producendo come un accompagnamento di
basso: e tra questo fragore, quale mugolío di torrente
lontano, i fuochi di fila si distinguevano agevolmente.
A questo punto, il sentiero si inoltrava in una selvetta:
la cantiniera, la quale scorse tre o quattro soldati de' nostri
che venivano verso lei a gran corsa, balzò giù dalla
carrettella e scappò a nascondersi quindici o venti passi
lontano. Si accovacciò in una buca rimasta al piedi di un
grande albero abbattuto. «Ora vedremo — si disse Fabrizio
— se sono un vile!» Si piantò presso la carretta
abbandonata e sfoderò la sciabola. I soldati non gli badarono
e passaron di corsa lungo il bosco a sinistra della
strada.
— Son dei nostri — disse la cantiniera tornando affannata.
— Se la tua bestia potesse galoppare, ti direi:
arriva lì al confine della selva e vedi un po' se c'è gente
nella pianura.
Fabrizio non se lo fece dir due volte: tolse un ramo da
un pioppo, lo sfrondò e giù frustate a tutto spiano alla
brenna, che per un momento si mise al galoppo, e tornò
poi subito al trotterello consueto. La cantiniera aveva
60
messo al galoppo il suo cavallo.
— Ferma, ferma! ma ferma, dunque! — gridava: e,
giunti tutt'e due al margine della selva, udirono un fracasso
spaventevole. Cannoni e moschetterie tonavan da
ogni parte: a sinistra, a destra, di dietro: e poiché la selva
donde uscivano occupava un poggetto otto o dieci
piedi più alto della pianura, scorsero abbastanza bene un
angolo della battaglia; ma nel prato che si stendeva oltre
la selva, nessuno. Il prato era circondato a circa mille
passi di distanza da una fila di salici assai folti, e al di
sopra dei salici si vedeva un fumo bianco salire turbinando.
— Almeno sapessi dov'è il reggimento — diceva la
cantiniera titubante. — Traversare questo prato in linea
dritta non si può. A proposito, — disse a Fabrizio — se
vedi un soldato nemico, non stare a divertirti con le
sciabolate: dàgli di punta e sbuzzalo addirittura.
Mentre parlava così vide quattro soldati, che dalla
selva sbucavano nel piano, a sinistra della strada. Uno di
loro era a cavallo.
— Ecco quel che ti ci vuole — disse a Fabrizio —
Olà, ehi! — gridò al cavaliere — vieni a bere il cicchetto.
— I soldati si avvicinarono.
— Dov'è il 6° leggero? — domandò lei.
— Laggiù, distante di qui cinque minuti; di là dal canale
lungo i salici. Ci hanno ammazzato il colonnello
Macon.
— Di', vuoi cinque franchi del tuo cavallo?
— Cinque franchi? Tu hai voglia di celiare, cara la
61
mia donnetta: un cavallo da ufficiale! Non passa un
quarto d'ora che ci fo cinque napoleoni.
— Dammi uno dei tuoi napoleoni — disse la cantiniera
a Fabrizio; e accostandosi al soldato: — Smonta
subito; eccoti il tuo napoleone.
Il soldato smontò: Fabrizio balzò in sella allegramente,
e la cantiniera prese a staccare il portamantello ch'era
rimasto sulla schiena dell’altra cavalcatura.
— Aiutatemi, almeno! — disse rivolta ai soldati —
da quando in qua si lascia faticar così una signora?
Ma appena il cavallo catturato sentì porsi addosso il
portamantello cominciò a impennarsi, e Fabrizio, che
montava assai bene, dove usare di tutta la sua forza a
contenerlo.
— Buon segno! — disse la cantiniera. — Sua Signoria
non è avvezza al solletico del portamantello.
— Un cavallo da generale! — gridò il soldato che l'aveva
venduto — valeva dieci napoleoni.
— Ecco venti franchi — gli disse Fabrizio che non
stava più in sé dalla gioia di sentirsi sotto un cavallo un
po' vivace.
In quel punto una palla di cannone colpì di striscio
una fila di salici e Fabrizio vide un curioso spettacolo:
ramoscelli che volavan qua e là come recisi da un pennato.
— To', ecco il bestione che s'avanza — gli disse il
soldato, prendendo i venti franchi.
Potevano esser le due. Fabrizio stava ancora in estasi
pe' ramoscelli che volteggiavano, quando un gruppo di
62
generali, seguito da una ventina d'usseri, traversò di galoppo
uno degli angoli dell'ampio prato sul cui confine
si trovava egli stesso. Il suo cavallo annitrì, s'impennò
due o tre volte, scosse violentemente con la testa le briglie
che lo trattenevano.
— Ebbene, sia — disse Fabrizio.
Abbandonato a sé il cavallo, si lanciò di carriera a
raggiunger la scorta che teneva dietro ai generali. Fabrizio
vide quattro cappelli gallonati, e, dopo un quarto
d'ora, dalle parole d'un ussero che gli era vicino, capì
che uno di quei generali era il famoso maresciallo Ney.
Non si può dir la sua gioia: tuttavia non riuscì a indovinare
quale dei quattro era il Ney: avrebbe dato tutto quel
che aveva al mondo per saperlo; se non che si ricordò
che bisognava tenere acqua in bocca. La scorta si fermò
per traversare un largo fossato ricolmo d'acqua dalla
pioggia del giorno innanzi: era costeggiato da grandi alberi,
e limitava a sinistra il prato nel punto ove Fabrizio
aveva comprato il cavallo. Quasi tutti gli usseri erano
smontati: l'orlo del fossato a picco e sdrucciolevole, e
l'acqua era tre o quattro piedi più in basso del livello del
prato. Fabrizio, al colmo della letizia, pensava più al
maresciallo e alla gloria che alla sua cavalcatura; questa,
un po' eccitata, saltò nel canale, e fece spruzzar l'acqua a
un'altezza considerevole. Uno dei generali fu infradiciato
da capo a piedi, e gridò: — Accidenti a quella bestiaccia!
— Fabrizio si sentì profondamente offeso dall'ingiuria.
«Posso chiederne ragione?» si domandava. Intanto,
per dimostrare che non era poi così goffo, tentò di
63
far risalir dal cavallo l'argine opposto del fossato; ma era
a picco alto cinque o sei piedi, e dové rinunziarci: allora
risalì la corrente, col cavallo che aveva l'acqua fino alla
testa, finché trovò una specie d'abbeveratoio: di qui per
un dolce pendio gli fu agevole guadagnare il campo dall'altro
lato del canale. Fu il primo della scorta a comparirvi;
e si die' a trottar fieramente lungo la riva: in fondo
al canale, gli usseri s'agitavano, molto impacciati, perché
in alcuni punti l'acqua aveva cinque piedi di profondità.
Due o tre cavalli ebbero paura e si misero a nuotare,
diguazzando in malo modo. Un quartiermastro, che
aveva osservato il tramestío di quel novizio dall’aspetto
così poco soldatesco, gridò:
— Risalite: c'è un abbeveratoio a sinistra.
E a poco a poco tutti passarono.
Sull'altra riva, Fabrizio aveva trovato i generali soli: il
fragor del cannone gli pareva aumentasse; udì a mala
pena il generale ch'egli aveva così generosamente annaffiato,
gridargli nell'orecchio:
— Dove hai preso cotesto cavallo?
Fabrizio fu così turbato che rispose in italiano:
— L'ho comprato poco fa.
— Che dici? — gridò il generale.
Ma lo strepito si fece così alto, che Fabrizio non poté
rispondergli. Ci conviene tuttavia confessare che il nostro
eroe era assai poco eroe in quel momento: pur tuttavia
la paura passava in seconda linea: quel che lo scandalizzava
era il rimbombo, che gli faceva male agli
orecchi. La scorta prese il galoppo: traversarono un
64
grande campo lavorato di là dal canale, campo che era
sparso di cadaveri.
— I rossi, i rossi! — gridavano allegri gli usseri: e da
principio Fabrizio non capì: poi notò che infatti tutti i
cadaveri eran vestiti di rosso. Una più attenta osservazione
gli cagionò un tremito d'orrore: osservò che molti
di quei disgraziati rossi erano ancor vivi: gridavano, evidentemente
per chiedere un soccorso, e nessuno si fermava
a darglielo. Il nostro eroe, che aveva sensi di umanità,
si dava ogni cura affinché il suo cavallo non pestasse
nessuno di quegli abiti rossi. La scorta si fermò; Fabrizio,
che non era molto attento a' suoi doveri di soldato,
continuò a galoppare con gli occhi fissi a qualche disgraziato
ferito.
— Ti vuoi fermare, imbecille? — gli gridò un quartiermastro,
Fabrizio s'avvide ch'era un venti passi più
avanti dei generali, sulla destra: dalla parte, cioè, dove
essi guardavano coi loro cannocchiali. Tornando a mettersi
in coda agli altri usseri rimasti indietro, vide il più
grosso di quei generali che parlava al suo vicino, pur generale,
con aria d'autorità e quasi di rimprovero: bestemmiava.
Fabrizio non seppe frenar la curiosità; a malgrado
del consiglio dategli dall’amica carceriera, combinò
una breve frase, ben francese, ben corretta, e disse all'ussero:
— Chi è quel generale che strapazza il suo vicino?
— Per Dio, è il maresciallo.
— Quale maresciallo?
— Il maresciallo Ney, bestione! Ma dove diavolo hai
65
servito finora?
Sebbene Fabrizio fosse facilmente permaloso, l'ingiuria
non lo irritò: contemplava assorto in un'ammirazione
infantile quel famoso principe della Moscova, il prode
dei prodi.
A un tratto, partenza al galoppo. Pochi momenti
dopo, Fabrizio vide, una ventina di passi innanzi a sé,
un campo lavorato nel quale la terra era via via smossa
in modo inconsueto. I solchi eran pieni d'acqua e dalle
umide porche neri frammenti di terra sbalzavano sino a
tre o quattro piedi di altezza. Notò, passando, quella singolarità;
poi, mentre ancora rifletteva sulla gloria del
maresciallo, udì, lì presso, un grido acuto: due usseri cadevano
colpiti da una cannonata; e quand'egli si volse a
guardarli, la scorta li aveva già lasciati indietro una ventina
di passi. Orribile a vedere gli fu un cavallo sanguinante
che si rotolava dibattendosi sul terreno, e tentando
di seguir gli altri cacciava i piedi nel proprio ventre,
mentre il sangue colava a fiotti nella mota.
«Ah, son dunque al fuoco! finalmente! l'ho visto il
fuoco! — si diceva soddisfatto. — Ora sono un soldato
davvero.» La scorta andava di carriera e il nostro eroe
capì che eran le palle quelle che facevano schizzar la
terra da tutte le parti. Aveva un bel guardare là donde
venivano: vedeva soltanto il fumo biancastro della batteria
a distanza enorme, e tra il rombo eguale e continuo
delle cannonate gli pareva di sentir delle scariche assai
più vicine. Non si capiva nulla.
A un tratto, i generali e la scorta scesero in un sentie-
66
ro pieno d'acqua, a cinque piedi sotto il livello del campo.
Il maresciallo si fermò, riprese a guardar col cannocchiale
e Fabrizio, che questa volta lo poté contemplare a
suo agio, lo vide biondo, con una gran testa rossa. «In
Italia di quelle figure non ne abbiamo» disse fra sé; e
malinconicamente soggiunse: «Io così pallido, con i capelli
castagni, non potrò mai essere a quel modo». E voleva
dire: «Non sarò mai un eroe». Guardò gli usseri
della scorta: meno uno, tutti avevano de' baffi gialli: ma,
come Fabrizio guardava gli usseri, questi guardavan lui,
che vedendosi fissato arrossì, e per nasconder l'imbarazzo
si voltò verso il nemico. Scorse lunghe righe di uomini
vestiti di rosso che gli parvero — e ne stupì — così
piccoli, da giudicar quelle file, che pur erano reggimenti
o divisioni, non più alte d'una siepe. Una fila di cavalieri
rossi trottava per avvicinarsi al sentiero infossato in cui
s'eran cacciati il maresciallo e la scorta, camminando al
passo e sguazzando nel fango. Andavano innanzi senza
veder nulla, a cagion del fumo salvo di quando in quando
qualcheduno che galoppava, e la cui figura si staccava
sul fondo bianco del fumo.
All'improvviso, dalla parte del nemico, Fabrizio vide
quattro uomini che venivan di carriera. «Ah, ci attaccano!
» disse fra sé; ma poi vide due di questi uomini parlare
al maresciallo. Uno dei generali del suo seguito partì
di galoppo verso il nemico, con due usseri di scorta e
coi quattro uomini giunti allora. Di là da un fossatello
che tutti guadarono, Fabrizio si trovò vicino a un quar-
67
tiermastro, che aveva un'aria bonacciona. «Bisogna che
gli parli, — pensò — forse finiranno di squadrarmi.»
Meditò a lungo.
— Signore, è la prima volta che assisto a una battaglia;
— disse al quartiermastro — ma questa è una vera
battaglia?
— Eh! sì: piuttosto...... Ma voi chi siete?
— Sono fratello della moglie d'un capitano.
— E come si chiama questo capitano?
Brutto impiccio: il nostro eroe non aveva preveduto la
domanda. Per fortuna, il maresciallo e la scorta ripartirono
al galoppo. «Che nome francese gli dirò?» almanaccava:
finalmente, ricordandosi il nome del padrone
dell'albergo dove aveva alloggiato a Parigi, e riavvicinato
il proprio cavallo a quello del quartiermastro, gridò
con quanta ne aveva nell'ugola:
— Il capitano Meunier.
L'altro, equivocando per il rombar del cannone:
— Ah, il capitano Teulier? Be', è morto.
«Bravo! — si disse Fabrizio — ora bisogna simular
l'afflizione.» E prese un'aria addolorata. Usciti dal sentiero,
traversavano ora un praticello a gran corsa, e le
palle piovevan daccapo. Il quartiermastro galoppò verso
una divisione di cavalleria; e la scorta sostò in mezzo a
feriti e a cadaveri, ma lo spettacolo fece questa volta
meno impressione al nostro eroe: aveva altro pel capo!
Durante la breve sosta della scorta, sbirciò la carrettella
d'una cantiniera, e, la sua tenerezza per quella rispettabile
corporazione vincendo ogni altro sentimento,
68
partì di galoppo per raggiungerla.
— Fermo, sacr... — gridò il quartiermastro.
«Qui, lui non mi può far nulla» pensò Fabrizio, e seguitò
a correre. Ciò che l'indusse a dar di sprone al cavallo
fu la speranza che la vivandiera fosse quella medesima
che la mattina era stata così buona con lui. Il cavallo
e le carrettelle delle cantiniere si somigliano tutte, ma
la cantiniera era un'altra, e anzi, all'aspetto, gli parve tutt'altro
che buona. Accostatesi udì che diceva: — Eppure
era un bell'uomo!
Al soldato novizio toccò assistere a un brutto spettacolo:
tagliavano la coscia a un corazziere, bel giovinetto,
alto circa sei piedi. Fabrizio chiuse gli occhi e ingurgitò,
uno dopo l'altro, quattro bicchierini d'acquavite.
— Come ci dai dentro, scriccioletto! — sclamò la
cantiniera.
Dall'acquavite venne a Fabrizio una ispirazione: «Bisogna
ch'io mi guadagni i camerati, gli usseri della scorta
».
— Datemi il resto della bottiglia.
— Ma lo sai che in una giornata come oggi, questo
resto vai dieci franchi?
E com'egli raggiungeva la scorta:
— Ah, tu vieni a rinfrescarci l'ugola? E disertavi per
questo? — disse il quartiermastro. — Da' qua.
La bottiglia circolò: l'ultimo che l'ebbe vi bevve, poi
la buttò in aria. — Grazie, camerata, — gridò verso Fabrizio.
Tutti gli occhi si volsero, e quelle occhiate benevole
gli tolsero un gran peso di sul cuore: era uno di
69
quei cuori di costruzione molto delicata che hanno bisogno
dall'affezione di quanti li circondano. Finalmente
non era più malvisto da' quei suoi compagni: si veniva
familiarizzando con loro. Tirò un gran respiro; poi con
voce ferma chiese al quartiermastro:
— E se il capitano Teulier è morto, dove troverò mia
sorella? — Gli pareva d'essere un Machiavellino, a saper
dire Teulier invece di Meunier.
— Lo saprai stasera — rispose il quartiermastro dirigendosi
verso alcune divisioni.
La scorta ripartì. Fabrizio sentiva d'esser brillo; aveva
bevuto troppa acquavite, e vacillava sulla sella: si ricordò
opportunamente di ciò che diceva spesso il cocchiere
di sua madre: quando s'è alzato il gomito, bisogna guardar
fra gli orecchi del cavallo e far quel che fa il vicino.
Il maresciallo si fermò a lungo presso alcuni corpi di cavalleria,
ai quali comandò una carica; ma per un'ora o
due, il nostro eroe non ebbe coscienza di quanto avveniva
intorno a lui. Si sentiva stanchissimo, e quando il cavallo
galoppava, ricascava sulla sella come un pezzo di
piombo.
A un tratto, ecco il quartiermastro gridare a' suoi uomini:
— Non vedete l'imperatore, sac...! — E subito la
scorta gridò a squarciagola: «Viva l'imperatore!». Si può
immaginare come il nostro eroe spalancasse gli occhi;
ma non vide se non dei generali che galoppavano, seguiti
essi pure da una scorta. Le lunghe criniere che scendevano
giù dagli elmi dei dragoni del seguito gl'impediro-
70
no di distinguere i visi. «Così, per quei maledetti bicchierini
d'acquavite, non ho potuto veder l'imperatore su
un campo di battaglia.» Questa riflessione lo snebbiò interamente.
Discesero per una strada piena d'acqua; i cavalli vollero
bere.
— Dunque era l'imperatore quello che è passato di
qui? — domandò al vicino.
— Ma sicuro! quello che non aveva l'abito gallonato.
Come! non l'avete visto? — rispose il camerata benevolmente.
Fabrizio ebbe una gran voglia di correr dietro la
scorta dell'imperatore e di incorporarvisi. Che gioia far
veramente la guerra al seguito di quell'eroe! Per questo
era venuto in Francia. «Potrei farlo benissimo, — disse
fra sé — in fin dei conti il servizio che fo lo fo unicamente
perché il mio cavallo s'è messo a galoppar dietro
questi generali.»
Ma l'affabilità con cui lo trattavano gli usseri suoi camerati
lo decise a restare. Cominciava a credersi intimo
di tutti i soldati con i quali galoppava da qualche ora.
Vedeva già tra sé e loro sorgere una nobile amicizia quale
la professarono i personaggi dell'Ariosto e del Tasso.
Se si fosse aggregato alla scorta dell'imperatore, avrebbe
dovuto far nuove conoscenze: fors'anche gli starebbero
col muso, perché quelli eran dragoni, e lui portava l'uniforme
di ussero, come tutti del seguito del maresciallo.
Il modo col quale lo guardavano ora, lo metteva al colmo
della gioia: non so che cosa non avrebbe fatto pe'
suoi camerati. Era ai sette cieli. Tutto gli pareva mutato
71
dacché stava fra amici: moriva dalla voglia di domandare,
d'informarsi. «Ma io sono ancora un po' brillo; —
disse fra sé — bisogna che mi ricordi della carceriera.»
Osservò, uscendo dal sentiero infossato, che il maresciallo
Ney non c'era più: seguivano ora un generale
alto, snello, dal viso secco, dall'occhio terribile.
Era il conte d'A..., il tenente Roberto del maggio
1796. Come sarebbe stato felice di veder Fabrizio Del
Dongo!
Già da un pezzo Fabrizio non vedeva più la terra balzare
in briciole scure sotto l'azione dei proiettili: arrivando
alle spalle di un reggimento di corazzieri udì distintamente
le pallottole battere sulle corazze e vide cader
parecchi uomini.
Il sole era già basso verso il tramonto, quando la scorta,
uscita dal sentiero infossato, salì un lieve declivio di
tre o quattro piedi, e sboccò in un campo lavorato. Fabrizio
sentì vicinissimo un piccolo rumore strano, e volse
il capo: quattro uomini eran caduti coi loro cavalli:
anche il generale era stato gittato a terra, ma si rialzava
tutto sanguinolento. Fabrizio guardò i quattro usseri: tre
avevano ancora dei moti convulsi, il quarto gridava: —
Tiratemi di sotto! — Il quartiermastro e due o tre uomini
erano smontati per aiutare il generale, che appoggiandosi
sull'aiutante di campo cercava di far qualche passo,
per allontanarsi dal cavallo che si dibatteva in terra e
sparava calci furiosamente.
Accostatesi il quartiermastro a Fabrizio, questi udì
qualcheduno borbottargli vicino: — È il solo che sia an-
72
cora in grado di galoppare. — Al tempo stesso gli presero
i piedi: li sollevarono e reggendolo sotto le ascelle e
facendolo passare sopra alla groppa del cavallo lo lasciarono
scivolare, sì che cadde sul terreno, a sedere.
L'aiutante di campo prese per la briglia il cavallo di
lui; il generale sostenuto dal quartiermastro montò e
partì di galoppo seguito dai sei uomini di scorta che gli
eran rimasti. Fabrizio si levò furente e si diede a correre
dietro loro, gridando: — Ladri, ladri! — Era un po' comico
correr dietro ai ladri in un campo di battaglia.
La scorta e il generale, conte d'A..., disparvero presto
dietro una fila di salici; Fabrizio, sempre furibondo,
giunse anche lui a una fila di salici, si trovò innanzi a un
canale molto profondo e lo traversò: toccata l'altra sponda,
ricominciò a' sagrare scorgendo di nuovo, ma lontanissimi,
il generale e la sua scorta che sparivan tra gli alberi.
— Ladri, ladri! — Disperato non tanto per la perdita
del cavallo quanto pel tradimento, si lasciò cadere
sull'orlo del canale, stanco, morente di fame. Se fosse
stato il nemico a portargli via quel bel cavallo, non se ne
sarebbe troppo afflitto; ma esser tradito e derubato da
quel quartiermastro al quale voleva bene, da quegli usseri
che considerava fratelli, era cosa che gli spezzava il
cuore. Non sapeva darsi pace di tanta infamia; e, appoggiato
a un salice, si mise a piangere a calde lagrime.
Dissipava egli stesso a uno a uno i bel sogni d'amicizia
cavalieresca e sublime, come quella degli eroi della Gerusalemme
liberata. Veder giungere la morte, è nulla,
quando eroici spiriti vi circondino e nobili amici vi
73
stringano la mano mentre date l'estremo respiro; ma serbar
l'entusiasmo tra sozzi bricconi! Fabrizio esagerava,
come sempre chi è profondamente sdegnato: dopo un
quarto d'ora di sdolcinature, s'accorse che le palle giungevano
oramai fino al filare degli alberi alla cui ombra
meditava; si mosse e cercò di orientarsi. Guardava la
prateria circondata da un largo canale e da lunghi ordini
di salici folti, e gli parve di raccapezzarsi. Vide lontano
circa un quarto di lega un corpo di fanteria che traversava
il fossato ed entrava nella prateria. «Stavo per addormentarmi,
— disse — ma ora si tratta di non farsi far
prigioniero.» E si mise a camminar rapidamente: ma andando
innanzi si tranquillizzò, distinguendo l'uniforme:
i reggimenti che temeva gli tagliassero la strada eran
francesi. Fece un «obliquo a destra» per raggiungerli. Al
dolore morale d'essere stato così iniquamente tradito e
derubato, se ne aggiunse un altro che di momento in
momento andavasi facendo più pungente: aveva una
fame da lupi. Con grandissima gioia, dopo aver camminato,
o meglio corso, una decina di minuti, s'accorse che
la fanteria, che marciava essa pure di corsa, s'era fermata
per prender posizione; e in pochi minuti si trovò nelle
prime righe.
— Camerati, potreste vendermi un boccon di pane?
— To', ecco quest'altro che ci piglia per fornai! —
Queste parole e la sghignazzata che le seguì furono il
colpo di grazia per Fabrizio. La guerra non era più dunque
il nobile e universale slancio di anime assetate di
gloria, com'egli si era immaginato leggendo i proclami
74
di Napoleone. Pallidissimo, si sedé, o, meglio, si lasciò
cadere sull'erba. Il soldato che gli aveva risposto e che
s'era fermato un dieci passi distante per pulire il fucile
col fazzoletto, gli si avvicinò e gli buttò un pezzo di
pane: poi, vedendo che non lo raccoglieva, gliene mise
un pezzetto in bocca. Fabrizio aprì gli occhi e mangiò
senza aver forza di dir parola. Quando poi cercò con gli
occhi il soldato per pagarlo, si trovò solo: i soldati più
vicini erano distanti cento passi e marciavano. Si alzò
macchinalmente e li seguì: entrato in un bosco, sentendosi
mancare per la stanchezza, stava indagando per trovarsi
un posto dove riposarsi comodamente; ma quale
non fu la sua gioia nel riconoscere prima il cavallo, poi
la carrettella, e finalmente la cantiniera della mattina!
Ella corse a lui, e spaventata nel vedergli quella brutta
cera, gli chiese:
— Fa' due passi ancora, ragazzo mio. Ma che hai? sei
ferito?... E il tuo bel cavallo? — Così dicendo lo menò
fino alla carrettella, e ve lo fece salire reggendolo per le
braccia. Appena su, il nostro eroe, sfinito dalla fatica, si
addormentò profondamente.
75
IV
Né le fucilate sparate in prossimità della carrettella,
né il trotto del cavallo frustato a furia riuscirono a destarlo.
Il reggimento, attaccato d'improvviso da nuvoli
di cavalleria prussiana, dopo essersi per tutta la giornata
tenuto certo della vittoria, batteva in ritirata, o piuttosto
fuggiva verso la Francia.
Il colonnello, bel giovine molto elegante, che era succeduto
a Macon, fu ammazzato a sciabolate; il capo battaglione
che prese il comando, un vecchio dai capelli
bianchi, ordinò l'alt.
— Sac...! — gridò ai soldati — ai tempi della repubblica,
a scappare s'aspettava d'esserci costretti dal nemico...
Difendete ogni palmo di terreno, e fatevi ammazzare!
— gridò accompagnando con una bestemmia l'imperativo.
— Ora si tratta del suolo della patria che i Prussiani
vogliono invadere.
Il sole era tramontato da un pezzo. La carrettella si
fermò e Fabrizio destandosi a un tratto stupì nel vedere
che era quasi buio; sbigottì addirittura mirando i soldati
che scorrazzavano qua e là tra una confusione indicibile
e con aria avvilita, per giunta.
— Che c'è? — domandò alla cantiniera.
— Una cosa da poco, ragazzo mio: c'è che siamo fritti,
c'è che la cavalleria prussiana ci viene addosso! Nient'altro
che questo. Questa bestia di generale da principio
76
ha creduto che fosse la nostra. Su, svelto, aiutami ad accomodar
la tirella di Cocotte che mi s'è rotta.
Qualche schioppettata fu sparata a dieci passi. Il nostro
eroe, riposato e fresco, pensò: «Ma insomma, in tutta
la giornata io non mi son battuto; non ho fatto che la
scorta a un generale».
— Bisogna che mi batta — disse poi alla cantiniera.
— Sta' tranquillo: te ne caverai la voglia! Siamo rovinati.
Aubry, amico mio, — soggiunse poi volgendosi a
un caporale che passava — da' un'occhiata ogni tanto
alla carrettella.
— Andate a battervi? — chiese Fabrizio ad Aubry.
— No, vado a mettermi gli scarpini per la festa da
ballo!
— Vengo con voi.
— Ti raccomando l'usserino; — gridò la cantiniera —
cotesto cosino ha del fegato. — Il caporale camminava
senza fiatare: otto o dieci soldati lo raggiunsero di corsa:
li condusse a una grossa quercia circondata da rovi, e li
dispose, sempre senza dir parola, su una linea assai lunga:
tra l'uno e l'altro uomo c'erano almeno dieci passi di
distanza.
— Ohè! — gridò il caporale, e furon le sue prime parole
— non sparate prima del comando. Ricordatevi che
non avete più che tre cartucce.
«Ma che succede, ora?» si chiedeva Fabrizio; poi,
quando fu solo col caporale, gli disse:
— Io non ho fucile.
— Chétati, prima di tutto! va avanti da quella parte: a
77
cinquanta passi troverai qualcuno dei poveri soldati del
reggimento, uccisi a sciabolate: prendigli il fucile e la
giberna; ma, bada bene, non ti venga in mente di spogliare
un ferito. Bada che sia ben morto, e spicciati, che
ti può capitar qualche schioppettata dei nostri. — Fabrizio
partì di corsa e tornò subito con un fucile e una giberna.
— Carica il fucile e mettiti dietro quell'albero, e soprattutto
non sparar prima ch'io te lo dica...... Giuraddio!
— s'interruppe il caporale — ma non sa neanche caricare
il fucile!... — E aiutò, continuando il discorso: — Se
un soldato di cavalleria viene verso di te per pigliarti a
sciabolate, gira intorno all'albero e non gli sparare che a
bruciapelo: quand'è a tre passi di distanza e quasi che arrivi
a toccarlo con la punta della baionetta. Ma butta via
quello sciabolone, per Dio! che aspetti, di inciamparci e
di cascare? Che razza di soldati ci mandano! — E così
dicendo, gli strappò egli stesso la sciabola e la scaraventò
lontano con rabbia.
— Tu, asciuga la pietra del fucile col fazzoletto. Ma
hai tirato mai una schioppettata?
— Son cacciatore.
— Lodato Dio! — concluse il caporale tirando un
gran sospiro. — E soprattutto, non sparar senz'ordine.
— E se ne andò.
Fabrizio era giubilante. «Finalmente, mi batterò davvero!
— diceva tra sé. — Ammazzare un nemico! Stamattina
ci tiravano le cannonate, e io non potevo far altro
che espormi al rischio d'essere mandato all'altro
78
mondo come un minchione.» Guardava attorno con gran
curiosità: di lì a poco sentì vicinissime sette o otto
schioppettate, ma non avendo ricevuto ordine di tirare,
stié fermo dietro il suo albero. Era quasi notte; gli pareva
di essere alla posta dell'orso sui monti della Tremezzina,
sopra Grianta. Gli venne un'idea da cacciatore:
prese una cartuccia nella giberna, ne tirò via la palla, e
la calò nella canna del fucile. «Se lo vedo — si disse —
non lo debbo sbagliare.» Sentì tirare due fucilate vicino
all'albero, e vide un cavaliere vestito di turchino che gli
passava davanti al galoppo, andandogli da destra a sinistra.
«Non è a tre passi, — pensò — ma son sicuro del
colpo.» Mirò bene e sparò: caddero cavaliere e cavallo.
Il nostro eroe, come se veramente fosse a caccia, corse
allegro verso la preda abbattuta: ed era già prossimo al
caduto che gli parve moribondo, quando con incredibile
rapidità due dragoni prussiani gli furono addosso con le
sciabole sguainate: scappò a gambe levate verso il bosco
e per correr meglio buttò via il fucile. Non vi eran più
che tre passi fra i Prussiani e lui quando egli arrivò a
una piantagione di quercioli dal fusto dritto e grosso
come un braccio, che attorniavano il bosco e innanzi ai
quali fu giocoforza ai Prussiani fermarsi un momento;
ma passati oltre, continuarono a inseguir Fabrizio in una
radura, e stavano per acciuffarlo: ma gli riuscì di sgattaiolare
ancora fra sette o otto alberi; e v'era appena penetrato
che poco mancò non avesse il viso bruciato dalla
fiamma di cinque o sei colpi di fucile sparati davanti a
lui. Abbassò la testa: quando la rialzò si trovò a faccia a
79
faccia col caporale.
— L'hai ammazzato il tuo? — gli domandò Aubry.
— Sì, ma ho perso il fucile.
— Eh, non sono i fucili che ci mancano. Bravo! sei
un bravo figliuolo; nonostante cotesta aria di zuzzerullone,
tu hai guadagnata la tua giornata; e questi soldati
hanno sbagliato quei due che ti inseguivano e che venivan
dritti davanti a loro; io non li vedevo. Ma ora bisogna
battere il tacco e alla svelta: il reggimento deve essere
ancora lontano; e per giunta c'è un pezzo di prateria,
dove possiamo esser avvolti e conciati di santa ragione.
Il caporale, seguitando a discorrere, andava più che di
passo alla testa de' suoi dieci uomini. Poco dipoi, entrando
nella prateria, incontrarono un generale ferito
portato a braccia dal suo aiutante di campo e da un servitore.
— Datemi quattro uomini, — disse al caporale con
voce semispenta — bisogna portarmi all'ambulanza: ho
una gamba fracassata.
— Vatti a far f... — rispose il caporale — tu e tutti i
generali! Avete tutti oggi tradito l'imperatore.
— Come! — gridò il generale infuriato — tu disobbedisci
ai miei ordini?! Hai da sapere ch'io sono il conte
B..., generale comandante la tua divisione... — Declamò
un po'. L'aiutante di campo si scagliò contro ai soldati; il
caporale gli tirò una baionettata al braccio, e filò coi
suoi a passo di carica.
— Che le abbiano tutti come te, le gambe e le braccia
80
fracassate! — ripeteva il caporale bestemmiando. —
Massa di frasconi, tutti venduti al Borbone, e tutti traditori
dell'imperatore! — Fabrizio ascoltava esterrefatto
questa orribile accusa.
Verso le dieci di sera il piccolo manipolo raggiunse il
reggimento, all'ingresso di un villaggio dalle straducole
strettissime. A un certo punto il caporale Aubry (Fabrizio
aveva osservato che evitava di parlare agli ufficiali)
gridò: — Impossibile andar avanti. — Tutte le vie erano
ingombre di fanteria, di cavalleria e soprattutto di cassoni
di artiglieria e di furgoni. Il caporale si presentò all'imbocco
di tre di queste strade; dopo venti passi bisognava
fermarsi: tutti bestemmiavano e taroccavano.
— Qualche altro traditore che comanda! — gridò il
caporale — se i nemici hanno la buona pensata di circondare
il villaggio siamo tutti prigionieri come cani.
Venite con me voialtri.
Fabrizio dette un'occhiata in giro. Non c'eran più che
sei soldati e il caporale. Per una gran porta aperta entrarono
in un vasto cortile, dal cortile passarono in una
scuderia, e dalla scuderia per una porticina nel giardino
adiacente: vi si perdettero per un momento vagando di
qua e di là, ma alla fine, scavalcando una siepe, si trovarono
in un gran campo di saggina. In meno di mezz'ora,
guidati da grida e da rumori confusi, ebbero raggiunta la
strada maestra di là dal villaggio. I fossati lungo la strada
eran colmi di fucili abbandonati: Fabrizio ne scelse
uno; ma la strada, quantunque molto ampia, era così ingombra
di fuggitivi e di carrette, che in mezz'ora il ca-
81
porale e i suoi uomini avevan fatto appena cinquecento
passi. Si diceva che quella strada conducesse a Charleroi.
Quando le undici sonarono all'orologio del villaggio:
— Riprendiamo pe' campi — gridò il caporale. Il manipolo
non era composto che di tre uomini, il caporale e
Fabrizio. A un quarto di lega dalla strada maestra:
— Non ne posso più — disse uno de' soldati.
— E io neppure — soggiunse un altro.
— Bella notizia. Siamo tutti in questo stato — osservò
il caporale. — Ma obbeditemi e ve ne troverete bene.
— Vide cinque o sei alberi lungo un fossatello in mezzo
a un gran campo di grano. — Agli alberi — disse ai soldati;
e quando vi furon giunti: — Sdraiatevi qui, e soprattutto
non fate rumore. Ma, prima d'addormentarci,
chi ha un po' di pane?
— Io — disse uno de' soldati.
— Qua, — riprese il caporale con aria di comando:
divise il pane in cinque pezzi e si tenne il più piccolo.
— Un quarto d'ora prima di giorno, — seguitò mangiando
— avremo addosso la cavalleria nemica. Bisogna
non lasciarsi sciabolare così, per le buone. Uno che sia
solo, in queste pianure, se la cavalleria gli da addosso, è
fritto; cinque si possono salvare: rimanete con me, vicini;
non tirate che a bruciapelo, e vi prometto di portarvi
domani sera a Charleroi.
Un'ora avanti giorno li destò e fece ricaricare le armi.
Il frastuono sulla strada maestra, che aveva durato tutta
la notte, continuava. Lo avresti detto lo scroscio d'un
82
torrente lontano.
— Scappano come pecore — disse Fabrizio al caporale,
ingenuamente.
— Ma sta' zitto, imbecille! — gli gridò il caporale
sdegnato. E i tre soldati gli dettero un'occhiata a stracciasacco
come se avesse bestemmiato. Aveva offeso la
nazione.
«O questa è bella! — pensava il nostro eroe — già
me ne sono accorto dal viceré a Milano. Non scappano,
no. Con questi Francesi la verità non si può dir mai, se
urta la loro vanità. Ma delle loro arie minacciose me ne
infischio; e glielo farò capire.» Camminavano sempre a
cinquecento passi da quel torrente di fuggiaschi che ingombravano
la strada maestra. A una lega di là, il manipolo
traversò un viottolo che dava sulla strada e lungo il
quale parecchi soldati se ne stavano a sdraio. Fabrizio
comprò per quaranta franchi un cavallo abbastanza buono
e fra tutte le sciabole buttate qua e là ne scelse con
cura una grande e dritta. «Giacché dicono che s'ha da tirar
di punta, questa è la meglio.» E in tale arnese mise il
cavallo al galoppo e raggiunse il caporale che aveva
continuato a camminare. Si raccolse sulle staffe, prese
nella sinistra il fodero della sciabola e disse ai quattro
Francesi:
— Quella gente che scappa sulla strada pare un branco
di pecore...... Se la danno a gambe come pecore spaurite.
Aveva un bell'insistere con quel «pecore»: i camerati
non ricordavano più d'essersi inquietati per quella parola
83
un'ora prima. Qui si palesa uno dei contrasti fra il carattere
degl'Italiani e quello dei Francesi. Il francese, senza
dubbio, è il migliore: non dà ai fatti importanza maggiore
di quella che hanno in realtà, e non serba rancori.
Non dobbiamo nascondere che Fabrizio si sentì molto
contento di sé dopo avere insistito con le «pecore». Ora
marciava chiacchierando. Dopo un paio di leghe il caporale,
sempre più meravigliato di non veder giungere la
cavalleria nemica, disse a Fabrizio:
— Voi siete la nostra cavalleria: galoppate verso quel
cascinale lassù, domandate al contadino se vuol venderci
qualcosa da far colazione: ditegli chiaramente che siamo
cinque soli. Se tentenna, dategli di vostro cinque
franchi anticipati; ma state tranquillo: dopo la colazione
glieli ripiglieremo.
Fabrizio guardò il caporale: lo vide imperturbabile e
grave, con una vera aria di superiorità morale; e obbedì.
Le cose andarono come il comandante in capo aveva
previsto; ma Fabrizio insisté perché non si ripigliassero
a forza i cinque franchi ch'egli aveva dati al contadino.
— Il denaro è mio; — disse ai camerati — io non
pago per voi, pago l'avena che ha data al mio cavallo.
Fabrizio pronunciava così male il francese che agli altri
parve di sentir nelle sue parole un tono di superiorità:
ne furono offesi, e già in cuor loro prepararono un duello
per la fine della giornata. Lo trovavan troppo diverso
da loro e anche questo li urtava. Invece Fabrizio sentiva
nascere nel proprio animo una vera amicizia per essi.
Camminavano senza pronunciar parola da un paio
84
d'ore, quando il caporale, guardando verso la strada
maestra, sclamò in un impeto di gioia: — Ecco il reggimento!
— D'un balzo furon sulla strada; ma ahimè! intorno
all'aquila non c'erano duecento uomini. C'era anche
la cantiniera, e una occhiata di Fabrizio la scorse subito:
aveva gli occhi rossi e ogni tanto piangeva. Cocotte
e la carrettella non c'erano più.
— Saccheggiati, rovinati, assassinati! — gridò la
donna come rispondendo a quella occhiata.
Senza aprir bocca, Fabrizio smontò, prese il cavallo
per la briglia e disse alla cantiniera:
— Montate. — Lei non se lo fece dire due volte:
— Accorciami le staffe — disse.
Appena si sentì sicura a cavallo, cominciò a raccontare
i disastri della notte; e dopo un interminabile racconto,
ascoltato con viva attenzione dal nostro eroe, che veramente
non ci capiva nulla di nulla ma era pieno di tenerezza
per la cantiniera, essa concluse:
— E dir che sono stati i Francesi quelli che mi han
svaligiata, percossa, rovinata......
— Come! non sono stati i nemici? — chiese Fabrizio
con quell'aria ingenua che faceva così attraente il suo
bel viso pallido e grave.
— Come sei grullo, povero ragazzo! — rispose la
cantiniera sorridendo tra le lagrime — e nonostante questo,
sei molto carino.
— E non ostante questo, ha buttato giù il suo Prussiano,
— disse il caporale Aubry che in mezzo alla confusione
generale si trovava anch’esso accanto al cavallo
85
della cantiniera, ma dalla parte opposta. — Però è superbioso...
— continuò il caporale. Fabrizio fece un movimento.
— E come ti chiami? perché, se ci sarà un rapporto,
voglio ricordare il tuo nome.
— Mi chiamo Vasi, — rispose Fabrizio, con una singolare
espressione del viso — cioè Boulot — soggiunse
correggendosi subito.
Boulot era il nome del proprietario del foglio di via
che gli aveva dato la carceriera di B.... L'antivigilia l'aveva
studiato con gran cura, perché cominciava a riflettere
e ad essere un po' meno sbigottito. Oltre il foglio di
via dell’ussero Boulot, conservava con gran cura il passaporto
italiano, cui mercé avrebbe potuto insignirsi del
nobile nome di Vasi, mercante di barometri. Quando il
caporale gli fece il rimprovero d'essere superbioso, era
stato lì li per rispondere: «Io superbioso!? io, Fabrizio
Valserra, marchese Del Dongo, che mi contento di portare
il nome di Vasi, mercante di barometri?».
Mentr'egli pensava: «Bisogna che mi ricordi ch'io son
Boulot, se no c'è la prigione», il caporale e la cantiniera
s'eran dette parecchie cose sul conto suo.
— Non mi dite che son curiosa; — disse la cantiniera,
cessando dal trattarlo col tu; — se vi fo delle domande,
ve le fo pel vostro bene: volete dirmi chi siete?
Fabrizio non rispose subito: rifletteva che aveva gran
bisogno di consigli, e che non avrebbe potuto mai chiederne
ad amici più devoti di quelli. «Entriamo in una
piazza forte: il governatore vorrà certo saper chi sono; e
se mi fo accorgere che non conosco nessuno al 4° usseri
86
del quale ho l'uniforme, la prigione è sicura!» Come
suddito austriaco, sapeva bene che importanza ha un
passaporto. I suoi, per quanto nobili e devoti, per quanto
appartenenti al partito vincitore, più di venti volte avevan
subito vessazioni a cagione de' passaporti! La domanda
della cantiniera non l'urtò dunque affatto; ma
mentre per rispondere stava cercando le parole francesi
più adatte, quella, sempre più punta dalla curiosità, aggiunse
per eccitarlo a parlare:
— Il caporale Aubry ed io vi daremo buoni consigli
perché vi sappiate regolare.
— Non ne dubito — rispose Fabrizio. — Io mi chiamo
Vasi e son di Genova; mia sorella, famosa per la sua
bellezza, ha sposato un capitano. E siccome non ho che
diciassette anni, mi chiamò a star con sé per farmi veder
la Francia e per compiere la mia educazione: non avendola
trovata a Parigi, e sapendo che aveva seguito l'esercito,
son venuto qui anch'io, e ho cercato dappertutto
senza poterla trovare. I soldati, meravigliati del mio accento,
mi hanno fatto arrestare. Io avevo un po' di denaro,
e unsi le mani a un gendarme che mi dette un foglio
di via, una uniforme e mi disse: «Fila, e giurami che non
t'uscirà di bocca il mio nome».
— Come si chiamava? — chiese la cantiniera.
— Ho dato la mia parola — rispose Fabrizio.
— Ha ragione: — disse il caporale — il gendarme è
un birbaccione, ma il camerata non deve dire il suo
nome. E come si chiama questo capitano marito di vostra
sorella? Se ci dite il nome, lo potremo cercare.
87
— Teulier: capitano del 4° usseri.
— E così, — disse il caporale con una certa malizia
— in grazia della vostra pronunzia forestiera i soldati
v'han gabellato per una spia?
— Ecco la parola infame! — esclamò Fabrizio — io
che amo tanto l'imperatore, e i Francesi! E questo insulto
è ciò che m'è dispiaciuto di più.
— Non c'è insulto: sbagliate: l'errore dei soldati era
naturalissimo — obiettò gravemente il caporale.
E gli spiegò con molta pedanteria che quando l'esercito
è in guerra è necessario appartenere a un corpo e portarne
l'uniforme; altrimenti è naturale che uno sia preso
per spia. — Siamo circondati dalle spie: tutti tradiscono
in questa guerra. — E Fabrizio per la prima volta s'accorse
che in tutto quel che gli accadeva da due mesi il
torto era suo.
— Ma bisogna che il piccirillo ci racconti tutto —
disse la cantiniera, sempre più eccitata dalla curiosità.
Fabrizio obbedì; e quando ebbe finito: — Insomma, —
disse la cantiniera dirigendosi con una tal quale gravità
da caporale — questo ragazzo non è soldato; ora che
siam battuti e traditi, avremo una trista guerra: perché
s'avrebbe da far romper le ossa gratis pro Deo?
— Eppoi, — disse il caporale — neppur sa caricare il
fucile, né in dodici tempi, né a volontà. Gliel'ho dovuto
caricar io pel colpo che ha buttato giù il Prussiano.
— Non solo! fa vedere a tutti i suoi quattrini: — aggiunse
la donna — quando non sarà più con noi gli piglieranno
anche la camicia.
88
— Il primo sott'ufficiale di cavalleria che incontra —
disse il caporale — se lo acciuffa per farsi pagare il bicchierino;
e chi sa che non lo reclutino per il nemico;
perché ora tutti tradiscono! Il primo che capita gli ordinerà
di seguirlo e lui lo seguirà. Farebbe meglio a entrar
nel nostro reggimento.
— Questo no, scusate, caporale; — sclamò vivamente
Fabrizio — è più comodo andare a cavallo. Eppoi, se
non so caricar un fucile, avete visto che un cavallo lo so
guidare.
Fabrizio si compiacque assai di questo suo discorsetto.
Non racconteremo la lunga discussione intorno al
suo futuro destino, fra il caporale e la cantiniera. Fabrizio
notò che, parlando, quei due ripeterono tre o quattro
volte tutti i particolari del suo racconto: i sospetti dei
soldati, il gendarme che gli vendé il foglio di via e l'uniforme,
e come il giorno prima si trovò a far parte della
scorta del maresciallo, l'imperatore visto passare di galoppo,
il cavallo rubatogli, ecc., ecc.
Con curiosità di donna, la cantiniera insisteva senza
finirla mai sul modo col quale gli avevano portato via il
bel cavallo ch'ella gli aveva fatto comperare.
«T'han preso pei piedi, t'han fatto passare pian piano
sopra la coda del cavallo, e t'han buttato a sedere in terra.
Ma perché ridir tante volte queste cose che sappiamo
benissimo?» si domandava Fabrizio il quale ignorava
che così il popolino di Francia procede nella ricerca delle
idee.
— Quanti soldi hai ancora? — chiese a un tratto la
89
cantiniera. Fabrizio non esitò a risponderle: si sentiva sicuro
della bontà d'animo di quella donna.
— Mi saran rimasti in tutto trenta napoleoni d'oro e
otto o dieci scudi.
— Allora sei libero! Svincolati da questo esercito in
rotta; infila la prima strada praticabile che troverai sulla
tua destra; trotta più che puoi, sempre allontanandoti
dall'esercito. Appena ti sia possibile, comprati un vestito
da borghese. E quando sarai distante otto o dieci leghe e
non vedrai più soldati, piglia la posta e vatti a riposare
una settimana e a mangiar bistecche in qualche città.
Non dire a nessuno, mai, che sei stato alla guerra: i gendarmi
ti piglierebbero come disertore, e per quanto tu
sia carino, ragazzo mio, non sei ancora svelto abbastanza
per stare a tu per tu con i gendarmi. Appena vestito in
borghese strappa in mille pezzi il tuo foglio di via, e riprendi
il tuo vero nome: di' che sei Vasi. E di dove potrà
dir che viene? — chiese poi al caporale.
— Da Cambrai sulla Schelda; è una piccola cittadina,
capisci? c'è una cattedrale e Fénelon.
— Precisamente; — seguitò la cantiniera — e non dir
mai che hai preso parte alla battaglia; non ti scappi detto
nulla di B... né del gendarme che t'ha venduto il foglio
di via. E quando vorrai rientrare a Parigi, va' prima a
Versailles, e passa la barriera da quella parte, a piedi,
come uno che torni dalla passeggiata. Cuciti i denari nei
pantaloni; e quando hai da comprar qualche cosa bada
bene di non far vedere se non quel tanto che ti basta a
pagare. Quel che mi dispiace è che ti metteranno in
90
mezzo e ti ruberanno tutto. E allora che farai senza quattrini?
La buona cantiniera parlò ancora un bel pezzo, e il
caporale assentiva con cenni del capo, non riuscendo a
inframmettere una parola sua. A un tratto la folla che
gremiva la strada prima accelerò il passo, poi, in un
lampo, saltò il fosso a sinistra e se la dette a gambe. Si
gridava da ogni parte: i cosacchi! i cosacchi!
— Ripiglia il tuo cavallo! — gridò la cantiniera.
— Dio me ne guardi! — rispose Fabrizio. — Via,
presto, galoppate! via, ve lo regalo. Volete ricomprare
una carrettella? la metà di quel che mi resta è vostro.
— Ripiglia il tuo cavallo, ti dico! — riprese quella in
collera, e fece per smontare. Fabrizio trasse la sciabola:
— Tenetevi forte! — gridò, e dette tre o quattro piattonate
al cavallo, che prese il galoppo e seguì i fuggitivi.
Il nostro eroe guardò la strada maestra: poco fa tre o
quattro mila persone vi si accalcavano come villani dietro
una processione. Dopo la parola «cosacchi», non c'era
più nessuno alla lettera; i fuggitivi avevan gittate shakos,
fucili, sciabole, tutto. Fabrizio, stordito, salì sopra
un poggetto alla sua destra, alto venti o trenta piedi;
guardò da ogni parte la strada maestra e la pianura: nessuna
traccia di cosacchi. «Curiosa gente questi Francesi!
— disse — dal momento che ho da prendere a destra,
tanto fa che mi metta subito in via. Può anche essere che
per scappare così abbiano una ragione che io non conosco.
» Raccolse un fucile, s'accertò ch'era carico; scosse
la polvere dell'esca, ripulì la pietra, poi scelse una giber-
91
na piena, e adocchiò ancora da ogni parte: era assolutamente
solo in mezzo a quella pianura fino allora gremita
di gente. Scorgeva in lontananza i fuggitivi che cominciavano
a sparire dietro gli alberi e pure scappavano ancora:
«Strano!» pensò: e ricordando ciò che aveva fatto
il caporale il giorno innanzi, si andò ad accovacciare in
mezzo a un campo di grano. Non s'allontanò ancora,
perché desiderava di rivedere i suoi buoni amici, la vivandiera
e il caporale Aubry.
Lì tra il grano certificò che i napoleoni rimastigli eran
solo diciotto e non trenta come credeva; ma gli rimanevano
alcuni piccoli diamanti, messi nella fodera degli
stivali da ussero, la mattina, nella camera della carceriera
di B.... Nascose i superstiti meglio che seppe, pur
pensando profondamente a questa inaspettata disparizione.
«Mi sarà di malaugurio?» si domandava. Ma il suo
maggior rammarico era di non aver domandato all'Aubry:
«Ho veramente partecipato a una battaglia?». Gli
pareva di sì: ma sarebbe stato felicissimo se avesse potuto
esserne sicuro.
«A ogni modo, — continuava a rimuginare tra sé —
io ci ho preso parte col nome d'un prigioniero, col suo
foglio di via e con la sua uniforme addosso. Questo in
seguito può darmi del fil da torcere. Che ne avrebbe detto
l'abate Blanes? E quel disgraziato Boulot, morto in
prigione! Tutti cattivi auguri: il mio destino è di finire in
prigione.»
Non si sa quanto avrebbe dato per saper se veramente
Boulot fosse colpevole: riordinando ora i suoi ricordi,
92
gli pareva che la carceriera di B... avesse detto che quell'ussero
era stato arrestato non solamente per un furto di
posate d'argento, ma anche per aver rubato una vacca a
un contadino e averlo percosso a morte: gli pareva certo
che un giorno o l'altro sarebbe andato in prigione per un
errore che avrebbe in un certo qual modo attinenza con
quello di Boulot. Pensava al curato Blanes: che cosa non
avrebbe pagato per poter consultare quell'amico suo! Finalmente
si ricordò che da quando era partito da Parigi
non aveva più scritto a sua zia. «Povera Gina!» disse; e
aveva le lagrime agli occhi, quando a un tratto sentì un
lieve rumore lì presso. Era un soldato che faceva mangiare
il grano a tre cavalli, ai quali aveva tolte le briglie
e che parevan morti di fame: li teneva per la capezza.
Fabrizio balzò in piedi, facendo il rumore che fa una
starna quando si leva, e il soldato ebbe paura. Il nostro
eroe se ne accorse e non poté resistere al piacere di recitare
per un momento la parte dell'ussero.
— Un di codesti cavalli è mio, corpo di...! — gridò
— ... ma io son disposto a regalarti cinque franchi pel
disturbo che ti sei preso di portarmelo fin qua.
— Hai voglia di scherzare — disse il soldato.
Fabrizio a sei passi lo prese di mira.
— Lascia il cavallo o ti mando all'altro mondo.
Il soldato aveva il fucile a tracolla e fece con la spalla
una mossa per imbracciarlo.
— Se fai il più piccolo movimento ti sparo! — gridò
Fabrizio andandogli addosso.
— Be', date i cinque franchi e pigliatevi un dei cavalli
93
— assentì il soldato tutto confuso, dopo aver data un'occhiata
alla strada maestra, col rammarico di non vederci
nessuno. Fabrizio, tenendo il fucile alto con la sinistra,
gli gittò con la destra tre scudi.
— E ora smonta o sei morto! Metti la briglia al morello,
e vattene con gli altri due: se ti muovi t'accoppo.
Il soldato obbedì arricciando il naso. Fabrizio s'accostò
al cavallo, si passò la briglia nel braccio sinistro, tenendo
sempre d'occhio il soldato che si allontanava molto
adagio: quando lo vide a una cinquantina di passi,
saltò svelto in sella. C'era appena montato e cercava col
piede la staffa destra, quando sentì fischiare una palla
assai vicino: una fucilata tiratagli dal soldato. Infuriatissimo,
Fabrizio si mise a galoppargli addosso, ma quegli,
prima fuggendo, poi galoppando a sua volta sopra uno
dei due cavalli, fu presto fuori di tiro.
Il cavallo comprato era magnifico, ma pareva morir
dalla fame. Fabrizio tornò sulla strada in cui non si scorgeva
anima viva, la traversò e si mise al trotto per andar
verso una piccola insenatura a sinistra dove sperava trovar
la cantiniera; ma di lassù a più d'una lega d'intorno
non vide che qualche soldato disperso. «È scritto che
non la vedrò più — disse sospirando. — Brava e buona
donna.» Giunse a una casa che si vedeva da lontano sulla
destra della strada. Senza smontar da cavallo, e dopo
aver pagato anticipatamente, fece dar dell’avena alla sua
povera bestia, così affamata che mordeva la mangiatoia.
Un'ora dopo, trottava sulla strada maestra, sempre con la
vaga speranza di riveder la cantiniera, o per lo meno il
94
caporale. Andava e guardava da ogni parte, finché giunse
a un fiume fangoso, traversato da un ponte di legno
assai stretto. Prima del ponte, sulla destra, era una casa
isolata con l'insegna del «Cavallo bianco». «Là desinerò
» disse Fabrizio.
Un ufficiale di cavalleria col braccio al collo stava all'ingresso
del ponte: era a cavallo e aveva un'aria assai
triste; a dieci passi da lui, tre soldati di cavalleria appiedati
caricavano le loro pipe. «Questa è gente — disse tra
sé Fabrizio — che m'ha tutta l'aria di volermi comperare
il cavallo anche per meno di quel che mi costa.» L'ufficiale
ferito e i tre a piedi lo guardavano e sembravano
attenderlo, «Io, veramente, non dovrei passar su quel
ponte: dovrei seguire invece la riva del fiume, a destra:
che sarebbe la via consigliatami dalla cantiniera per cavarmi
d'impaccio. Già, — monologava il nostro eroe —
ma se ora scappo, domani me ne vergognerò. Eppoi il
mio cavallo ha buone gambe: quello dell'ufficiale forse
è stanco: se si prova a smontarmi, galopperò.» Così ragionando,
Fabrizio tratteneva il cavallo e andava più
lento che potesse.
— Avanti, dunque, ussero! — gridò l'ufficiale col
tono del superiore.
Fabrizio fece qualche passo e si fermò.
— Volete pigliarmi il cavallo? — gridò.
— Ma neanche per idea! Avanti.
Fabrizio guardò l'ufficiale: egli aveva i baffi bianchi e
l'aria del miglior galantuomo: il fazzoletto che gli sosteneva
il braccio sinistro era pieno di sangue, e anche la
95
mano destra era fasciata di tela insanguinata. «Saranno
gli appiedati che salteranno alla briglia» pensò ancora
Fabrizio; ma guardando da vicino s'accorse che anche
gli appiedati eran fasciati.
— In nome dell'onore, — disse l'ufficiale che aveva
gli spallini da colonnello — rimanete qui in vedetta, e
dite a quanti dragoni, cacciatori e usseri vedrete, che il
colonnello Le Baron è in quest'albergo, e che dà loro ordine
di venire a raggiungerlo. — Il vecchio colonnello
aveva un'aria accorata; fin dalle prime parole si conquistò
il nostro eroe, ch'ebbe il buon senso di rispondere:
— Io son troppo giovine, signor colonnello, perché
mi dian retta: ci vorrebbe l'ordine scritto di sua propria
mano.
— Hai ragione — disse il colonnello guardandolo fisso.
— Scrivi l'ordine, La Rose, tu che hai una mano destra.
Senza dir parola, La Rose levò di tasca un libretto coperto
di pergamena, scrisse alcune righe, e strappato un
foglio lo consegnò a Fabrizio: il colonnello gli ripeté
l'ordine, aggiungendo che dopo due ore gli si sarebbe
dato il cambio, come era giusto, da uno dei tre cavalieri
feriti ch'eran con lui. E, detto ciò, entrò nell'albergo insieme
con i suoi uomini. Fabrizio li guardava camminare,
e restava immobile in capo al ponte di legno, tanto
l'aveva colpito il dolore tacito e cupo di quei personaggi.
«Paion genii incantati» si disse. E aprì il foglio e lesse:
«Il colonnello Le Baron, del 6° dragoni, comandante
la seconda brigata della prima Divisione di cavalleria
96
del quattordicesimo Corpo, ordina a tutti i cavalleggeri,
dragoni, cacciatori e usseri di non passare il ponte e di
raggiungerlo all'albergo del "Cavallo Bianco" vicino al
ponte medesimo dove egli ha posto quartier generale.
Dal quartier generale presso il ponte della Santa, 19
giugno 1815.
Pel colonnello Le Baron ferito al braccio destro e per
suo ordine,
LA ROSE quartiermastro».
Fabrizio era appena da mezz'ora di sentinella sul ponte
quando vide arrivare sei cacciatori a cavallo e tre a
piedi; comunicò loro l'ordine del colonnello.
— Fra poco si torna — dissero quattro dei cacciatori
a cavallo, e passaron il ponte al gran trotto. Fabrizio parlò
allora agli altri due: durante la discussione, anche i tre
a piedi passaron il ponte: un dei cacciatori a cavallo rimasti,
chiese di riveder l'ordine, e lo portò via dicendo:
— Lo voglio mostrare a' miei camerati che torneranno
di certo: aspettali pur qui. — E così dicendo partì al
galoppo seguito dal compagno. Tutto ciò in un baleno.
Fabrizio, furente, chiamò un dei soldati feriti che s'affacciò
a una finestra del «Cavallo bianco». E il soldato,
cui egli vide i galloni di quartiermastro, scese avvicinadosegli.
— Ehi, dico, sciabola in pugno! siete di fazione. —
Fabrizio obbedì, poi disse;
— Han portato via l'ordine.
— Sono arrabbiati per la faccenda di ieri — spiegò
97
l'altro accigliato. — Vi darò una delle mie pistole: se
qualcuno si prova ancora a forzar la consegna, sparate in
aria: verrò io, o si farà veder lo stesso colonnello.
Fabrizio s'era benissimo accorto d'una certa mossa del
quartiermastro quando sentì dell'ordine portato via; capì
che l'avevan preso a gabbo, e si promise di non permettere
una seconda canzonatura.
Armatosi della pistola d'arcione del quartiermastro,
riprese fieramente la sua fazione; e si collocò in modo
da sbarrare il ponte. Quando si vide venir davanti sette
usseri a cavallo, comunicò loro l'ordine del colonnello,
dal quale parvero assai contrariati: il più ardito, anzi tentò
di passare, ma Fabrizio, seguendo il savio consiglio
dategli la mattina antecedente dalla cantiniera, che cioè
bisognava tirar di punta e non di taglio, abbassò la punta
del suo sciabolone e fece come se volesse colpir quello
che s'era provato a forzar la consegna.
— Guarda guarda! o non ci vorrebbe ammazzare,
questo scimunitello? — gridano gli usseri — come se
de' nostri non ne avessero ammazzati ieri abbastanza. —
E tutti, sfoderate le sciabole, addosso a Fabrizio. Questi
si vide morto, ma, pensando al quartiermastro e non volendo
incorrere una seconda volta nella sua disistima,
pur indietreggiando sul ponte si studiava di tirar puntate;
ma faceva una figura così buffa con quello sciabolone
da cavalleria pesante troppo grande per lui, che gli usseri
capiron subito con chi avevan da fare, e non più di ferirlo,
cercarono invece di tagliuzzargli il vestito. Così
Fabrizio si buscò tre o quattro leggere sciabolate al
98
braccio mentr'egli, fedele ai suggerimenti della cantiniera,
seguitava a tirar puntate a tutto spiano. Disgraziatamente,
con uno di quei colpi ferì nella mano un ussero e
questi, andato in furia per averne buscate da un soldato
di quella forza, rispose con un'altra puntata a fondo che
raggiunse Fabrizio nel femore. Ferita di cui il nostro
eroe dové ringraziare il proprio cavallo, che invece di
scansar la baruffa pareva pigliarci gusto a buttarsi contro
agli assalitori. I quali vedendo sangue sgorgar dalla
ferita di Fabrizio temerono d'esser andati nella celia
tropp'oltre: e spingendolo verso il parapetto del ponte filaron
via di galoppo. Appena Fabrizio poté respirare,
tirò un colpo di pistola in aria per avvertire il colonnello.
Intanto quattro usseri a cavallo e due a piedi, dello
stesso reggimento degli altri, venivano verso il ponte e
ne eran distanti un duecento passi quando il colpo di pistola
partì. Poiché guardavano attentamente quanto accadeva
sul ponte, immaginarono che Fabrizio avesse tirato
sui loro compagni, e i quattro a cavallo gli corsero
sopra con le sciabole alte; una vera carica. Il colonnello,
avvertito dalla pistolettata, aprì la porta dell'albergo, in
due salti arrivò sul ponte nel momento stesso in cui gli
usseri vi giungevano al galoppo, e intimò loro di fermarsi.
— Ma che colonnelli! Qui non ci son più colonnelli!
— gridò un di loro, e spinse avanti il suo cavallo. Il colonnello,
esasperato, interruppe il rimprovero che stava
per rivolgere, e con la destra ferita afferrò le redini del
cavallo.
99
— Férmati, svergognato! — gridò all'ussero — ti conosco;
tu sei della compagnia del capitano Henriet.
— Be'! l'ordine me lo dia lui.. Il capitano Henriet è
morto ieri, — continuò sogghignando — e tu vatti a far
f....
In così dire tenta sforzare il passo e col pettorale della
propria cavalcatura urta nel vecchio colonnello che cade
a sedere sull'assito del ponte, senza bensì abbandonare
le redini del cavallo dell'assalitore. Fabrizio, a due passi
distante ma volto verso l'albergo, dà di sprone, sopraggiunge
d'impeto, e indignato sferra contro l'ussero una
puntata a fondo. Fortunatamente per l'ussero, la sua bestia,
sentendosi tirata a terra dalle redini che il colonnello
stringe tuttavia nelle mani, fa un movimento di fianco,
sì che la lama dello sciabolone da cavalleria pesante
sguiscia sulla sottoveste dell'ussero; questi, vedendosela
luccicare addosso per quanto è lunga, si rivolta furibondo
e appioppa a Fabrizio, con quanta forza ha, una sciabolata
che gli taglia una manica e penetra profondamente
nel braccio. Fabrizio sbalza. Un degli usseri appiedati,
visti a terra i due difensori del ponte, coglie il momento,
salta sul cavallo di Fabrizio con l'intenzione di
impadronirsene, e lo lancia sul ponte al galoppo. Accorre
dall'albergo il quartiermastro che, avendo visto cadere
il colonnello e credendolo gravemente ferito, rincorre il
cavallo di Fabrizio, caccia la spada nelle reni del ladro,
e lo rovescia. Gli usseri, non vedendo più sul ponte altri
che il quartiermastro a piedi, passano al galoppo e se la
svignano. L'altro ussero appiedato si dilegua pei campi.
100
Il quartiermastro s'accostò ai feriti: Fabrizio s'era già
rialzato: soffriva poco ma perdeva molto sangue. Il colonnello
si rialzò più lentamente: era tutto intronato per
la caduta, ma non aveva ferite.
— Non soffro, — disse — che della mia vecchia ferita
alla mano.
L'ussero ferito dal quartiermastro moriva.
— Vada all'inferno! — disse il colonnello.
Poi, rivolto al quartiermastro e agli altri due che accorrevano:
— Pensate — soggiunse — a questo ragazzo
che sarebbe stato meglio non avessi esposto a questi rischi.
Io resterò qui per veder se mi riesce fermar questi
arrabbiati. Menatelo all'albergo, e fasciategli il braccio;
prendete una delle mie camicie.
101
V
Tutto questo trambusto era durato un minuto. Le ferite
di Fabrizio eran cosa da nulla: gli strinsero il braccio
con strisce tagliate nella camicia del colonnello; e volevan
preparargli un letto al primo piano dell'albergo.
— Ma intanto ch'io me ne starò così ben custodito al
primo piano, — diss'egli al quartiermastro — al mio cavallo
seccherà di star solo nella stalla e se ne andrà con
un altro padrone.
— Per un coscritto non c'è male — disse il quartiermastro;
e accomodaron Fabrizio su della paglia fresca,
dentro la stessa mangiatoia cui era legato il cavallo.
Poi, siccome Fabrizio si sentiva molto debole, il quartiermastro
gli portò una tazza di vino caldo, e rimase un
po' a chiacchierare con lui. Qualche parola di complimento
venutagli fuori in questi conversari portò il nostro
eroe al settimo cielo. Fabrizio non si svegliò che la mattina
dopo, allo spuntar del giorno: i cavalli scalpitavan
furiosamente mandando lunghi nitriti; la stalla si empiva
di fumo. Sulle prime non capì donde nascesse quel rumore,
ne seppe raccapezzare dov'era; poi, mezzo soffocato
dal fumo, si figurò che la casa fosse in fiamme: in
un batter d'occhio fu fuori della stalla e in arcione. Alzò
il capo: il fumo usciva con impeto da due finestre sopra
la stalla, e il tetto era avviluppato da densi nuvoli che
turbinavano. Un centinaio di fuggiaschi giunti nella not-
102
te all'albergo gridavano e bestemmiavano. I cinque o sei
che Fabrizio vide un po' da vicino gli parvero ubriachi
fracidi; uno volle fermarlo gridando: — Dove porti il
mio cavallo?
Quando fu distante un quarto di lega circa, si voltò:
nessuno lo seguiva e la casa era in fiamme. Riconobbe il
ponte, pensò alle sue ferite e si sentì il braccio stretto
dalle fasciature e assai caldo. «E che sarà del vecchio
colonnello? S'è privato della camicia per farmi medicare.
» Il nostro eroe quella mattina aveva tutto il suo ardimento:
come se il sangue perduto lo avesse liberato da
tutte le romanticherie.
«A destra!» si disse, e via. Prese tranquillamente a seguire
il corso del fiume che passato il ponte scorreva
sulla destra della strada. E ricordando i consigli della
cantiniera : «Che amicizia! — pensava — che animo
sincero!».
Dopo un'ora di cammino si sentì sfinito. «Ohe! Sta a
vedere che mi piglia uno svenimento; — disse fra sé —
se mi svengo, addio! mi portan via il cavallo, e forse anche
i vestiti e coi vestiti tutto quel che mi resta.» Gli veniva
a mancare la forza di guidar l'animale, e stentava a
tenersi in equilibrio, quando un contadino che zappava
in un campo vicino alla strada, vistolo in quello stato,
venne a offrirgli un bicchier di birra e del pane.
— A vedervi così pallido, v'ho creduto uno dei feriti
della grande battaglia — gli disse il contadino. Soccorso
non giunse mai più a proposito. Mentre Fabrizio masticava
il pan nero, se gli veniva fatto di guardare innanzi a
103
sé, sentiva gli occhi dolergli. Rimessosi alla meglio ringraziò.
— E dove sono? — chiese. Il contadino gli spiegò
che a tre quarti di lega v'era la borgata di Zonders,
dove sarebbe stato curato benissimo. Fabrizio vi giunse
senza saper bene che cosa facesse e non pensando oramai
che a reggersi sul cavallo. Vide una gran porta aperta
e vi entrò: era l'albergo della «Striglia». Accorse la
buona padrona, un donnone gigantesco, che chiamò aiuto
con voce commossa dalla pietà. Due ragazze aiutaron
Fabrizio a smontare; appena posti i piedi in terra si
svenne. Fu mandato per un chirurgo, che gli levò sangue:
in quel giorno e nei seguenti Fabrizio non si rese
conto quasi mai di quel che gli facessero, e dormì quasi
sempre.
La ferita alla coscia minacciava un ascesso. Quando
aveva la testa a posto raccomandava che gli custodissero
bene il cavallo e ripeteva che avrebbe pagato lautamente,
del che la buona albergatrice e le sue figliuole s'offendevano.
Da quindici giorni ormai egli era tenuto con
grandissime cure e cominciava a riprender conoscenza,
quando una sera s'accorse che le sue ospiti erano nell'aspetto
alquanto alterate. Di lì a poco, un ufficiale tedesco
entrò in camera: le albergatrici, interrogate, gli risposero
in una lingua che Fabrizio non intendeva, ma
egli s'accorse benissimo che parlavan di lui: finse di
dormire. Un po' più tardi, quando pensò che l'ufficiale
poteva esser uscito, chiamò:
— Quell'ufficiale non è venuto per segnarmi nella lista
e farmi prigioniero? — L'albergatrice con le lagrime
104
agli occhi rispose di sì.
— State a sentire: nel mio dolman ci son dei denari:
— disse mettendosi seduto sul letto — compratemi degli
abiti da borghese, e stanotte partirò a cavallo. Mi
avete già salvato la vita accogliendomi quand'io stavo
per cader sulla strada: salvatemela ancora, e datemi
modo di tornar da mia madre.
Le figlie dell'albergatrice ruppero in lagrime: tremavano
per Fabrizio; e poiché intendevano il francese a
stento, gli s'avvicinarono al letto per fargli alcune domande.
Discutevan con la madre in fiammingo, ma ogni
tanto volgevan gli occhi inteneriti verso il nostro eroe;
al quale parve di intendere che la sua fuga le avrebbe
compromesse seriamente, ma ch'esse eran tuttavia disposte
a correre il rischio. Egli le ringraziò a mani giunte
con grande effusione. Un ebreo del paese fornì un vestito;
ma quando verso le dieci di sera lo portò, le ragazze
s'accorsero, paragonandolo col dolman, ch'era necessario
restringerlo assai; e si misero subito all'opera che
non c'era tempo da perdere. Fabrizio le pregò di cercare
i pochi napoleoni nascosti nella vecchia uniforme e cucirli
nel nuovo vestito. Avevano portato col vestito anche
un bel paio di stivali nuovi. Fabrizio non esitò a pregar
quelle buone figliuole di tagliar gli stivali da ussero
nel punto che indicò loro e i diamanti furon cuciti nella
fodera degli stivali nuovi.
Per un singolare effetto delle perdite di sangue e della
debolezza che ne seguiva, Fabrizio aveva quasi del tutto
dimenticato il francese, e parlava in italiano alle alber-
105
gatrici, che a lor volta parlavano un dialetto fiammingo:
cosicché si intendevano per lo più a gesti. Quando le ragazze,
del resto perfettamente disinteressate, videro i
diamanti, il loro entusiasmo crebbe a dismisura: lo credevano
un principe in incognito. Aniken, la minore e la
più ingenua, l'abbracciò e lo baciò senza tanti complimenti.
Fabrizio dal canto suo le trovava graziosissime; e
quando, verso la mezzanotte, il chirurgo gli consentì di
bere un po' di vino, in considerazione degli strapazzi del
viaggio cui stava per accingersi, quasi gli venne voglia
di non partir più. «Dove potrei star meglio?» si domandò.
Ma più tardi, verso le due della mattina, si vestì.
Mentre stava per uscir di camera l'albergatrice stessa lo
avvertì che il suo cavallo era stato portato via dall'ufficiale
tedesco, il quale era venuto per una ispezione all’albergo.
— Ah, canaglia! — gridò Fabrizio, accompagnando il
grido con una bestemmia. A un ferito! — Il giovinetto
italiano non era abbastanza filosofo per ricordare a che
prezzo l'aveva comperato lui.
Ma Aniken gli annunziò, piangendo, che era stato noleggiato
per lui un altro cavallo: lei avrebbe voluto che
non partisse: gli addii furono amorevoli. Due giovinetti
robusti, parenti dell'albergatore, posero Fabrizio in sella,
e per la strada lo sorressero sul cavallo, mentre un terzo
che precedeva di qualche centinaio di passi il drappello,
vigilava che non avessero a imbattersi in qualche pattuglia
sospetta. Dopo un paio d'ore di cammino, si fermarono
da una cugina dell'albergatrice della «Striglia»; e lì,
106
per quanto Fabrizio insistesse, e checché loro dicesse, i
giovinetti che lo accompagnavano non vollero lasciarlo:
adducevano la pratica del bosco del quale nessuno meglio
di loro conosceva i sentieri.
— Ma domani, quando si saprà la mia fuga e non vi
vedranno in paese, la vostra assenza può compromettervi
— diceva Fabrizio.
Si rimisero in cammino. Fortunatamente sul far del
giorno una fitta nebbia avvolgeva la pianura. Verso le
otto di mattina giunsero a una piccola città: uno dei giovinetti
corse avanti per informarsi se a caso i cavalli della
posta fossero stati rubati. Il maestro di posta aveva
avuto tempo di farli sparire e di accaparrarsi delle carogne
delle quali aveva rifornito le stalle. Andarono a cercar
due cavalli nel padule dov'eran nascosti, e tre ore
dopo Fabrizio montò in un calessino tutto sgangherato
ma attaccato a due buone bestie. Aveva ripreso forza: il
commiato dei giovinetti parenti dell'albergatrice fu patetico:
non ci furon pretesti, per quanto amichevoli egli ne
trovasse, che li inducessero ad accettar denari.
— Nelle vostre condizioni, son più necessari a voi
che a noi — opponevan sempre quei buoni giovani. E
alla fine partirono con lettere in cui Fabrizio, un po' rimesso
dall'agitazione, s'era studiato di esprimere alle
sue albergatrici i sentimenti che nutriva per loro. Aveva
scritto con le lagrime agli occhi; e nella lettera ad Aniken
c'era dell'amore sicuramente.
Il resto del viaggio non ebbe nulla di straordinario;
Fabrizio, nel giungere ad Amiens, soffriva molto della
107
ferita alla coscia: il chirurgo non aveva pensato ad aprirla
e, nonostante i salassi, l'ascesso si era formato. Durante
i quindici giorni che Fabrizio passò nell'albergo
d'Amiens, tenuto da una famiglia complimentosa ma
avidissima, gli alleati invadevano la Francia, e le riflessioni
profonde intorno a quanto gli era recentemente accaduto,
fecero di lui un uomo in tutto diverso da quel di
prima. Di bambinesco gli era rimasto questo soltanto:
quel che aveva visto era, sì, o no, una battaglia? e, se
mai, la battaglia era quella di Waterloo? Per la prima
volta in vita sua trovò piacere nella lettura: sperava sempre
di trovar ne' giornali o ne' racconti della battaglia
qualche descrizione dei luoghi pei quali era passato con
la scorta del maresciallo Ney e poi dell'altro generale.
Quasi ogni giorno scriveva alle sue buone amiche della
«Striglia».
Guarito, se ne andò a Parigi, e nel suo antico albergo
trovò venti lettere di sua madre e della zia che lo supplicavano
di tornar subito. Nell'ultima lettera della contessa
Pietranera c'era un che di misterioso che gli mise addosso
grande inquietudine, e gli cacciò di mente tutte le
tenere fantasticherie. Era il suo un tale carattere che una
parola bastava perch'egli si lasciasse andare a previsioni
fosche d'ogni sorta di malanni, e la sua immaginazione
glieli rappresentasse coi più orribili particolari.
«Bada di non firmare le lettere che scrivi per darci le
tue notizie» gli diceva la contessa. «Non venir subito sul
lago di Como: fermati a Lugano in territorio svizzero.»
A Lugano doveva arrivare col nome di Cavi: nell'alber-
108
go principale troverebbe il cameriere della contessa, dal
quale avrebbe tutte le indicazioni intorno al da farsi. La
zia concludeva: «Nascondi in ogni modo la tua scappata,
e soprattutto non conservare nessuna carta stampata
o scritta. In Isvizzera avrai d'intorno parecchi amici di
Santa Margherita2. Se avrò denari, manderò a Ginevra
all'Hotel des Balances persona che ti dia ragguagli che
non posso mandarti per lettera e che pur bisogna tu conosca
prima di giunger qui. Ma per amor di Dio, a Parigi
non un giorno di più! saresti riconosciuto dalle nostre
spie».
L'immaginazione di Fabrizio corse a figurarsi le più
strane cose; e il suo unico piacere fu il cercar d'indovinare
che diamine potesse avere sua zia di così straordinario
da dirgli.
Nel traversare la Francia fu due volte arrestato, ma
riuscì a cavarsela: causa di queste seccature, il passaporto
italiano, e quella singolare qualifica di mercante di
barometri, così poco in armonia con l'aspetto giovanile e
col braccio al collo.
Finalmente, a Ginevra, trovò un uomo mandato dalla
contessa, il quale per incarico di lei gli raccontò com'egli,
Fabrizio, fosse stato denunziato alla polizia di Milano
come reo di aver portato a Napoleone i deliberati di
una vasta cospirazione organizzatasi nell'ex-Regno d'Italia.
Se non era questo lo scopo del viaggio, diceva la
2 Silvio Pellico ha dato a questo nome fama europea:è quello della strada
di Milano dove han sede il palazzo e le prigioni della polizia. (Nota di Stendhal)
109
denunzia, perché prendeva un falso nome? Sua madre si
adopererebbe a dimostrare la verità, cioè: primo, ch'egli
non era mai uscito dalla Svizzera; secondo, ch'egli aveva
lasciato la sua villa all'improvviso a cagion d'un alterco
col suo fratello maggiore.
Nell'udire quel racconto, Fabrizio inorgoglì. «Io sarei
stato mandato a Napoleone su per giù come un ambasciatore.
Avrei avuto l'onore di parlare al grand'uomo?
Magari!»; disse, e si ricordò che il suo settimo bisavolo,
nipote di quello che era venuto a Milano con gli Sforza,
ebbe l'onore di esser decapitato dai nemici del Duca che
lo sorpresero mentre andava in Svizzera latore di proposte
ai rispettabili Cantoni e ad assoldarvi milizie. Vide
con gli occhi della mente l'incisione relativa a quell'avvenimento,
che ornava la genealogia della famiglia.
Il cameriere, interrogato via via, gli si mostrò finalmente
indignatissimo di un particolare che gli sfuggì
dalla bocca non ostante che la contessa gli avesse ripetutamente
proibito di farne cenno: e cioè che l'autore
della denunzia era Ascanio, suo fratello primogenito.
Fabrizio, nell'udir quelle crudeli parole, poco mancò che
non gli desse di volta il cervello. Poiché per andar da
Ginevra in Italia si passa per Losanna, volle partir subito
per Losanna a piedi, e far così a piedi dieci o dodici leghe;
sebbene la diligenza che percorreva la stessa strada
non partisse che due sole ore più tardi. E prima di uscir
da Ginevra attaccò briga in uno dei più sordidi caffè della
città con un giovinetto che, secondo lui, lo squadrava
curiosamente.
110
Era verissimo: il Ginevrino flemmatico, ragionatore,
che non pensava ad altro che a' quattrini, lo credé pazzo:
Fabrizio, entrando, aveva lanciato da ogni parte occhiate
furibonde, poi s'era versata addosso la tazza di caffè che
gli avevan servito. Il suo primo slancio in questa lite fu
veramente cinquecentesco: invece di parlar di duelli al
giovine Ginevrino, tirato fuori il pugnale, gli s'avventò
per ferirlo. Momento di passione nel quale Fabrizio, dimenticando
quanto gli avevano insegnato sulle norme
delle quistioni di onore tornava agli istinti, o, meglio,
alle reminiscenze della prima infanzia.
L'uomo di fiducia che aveva trovato a Lugano eccitò
anche peggio il suo furore, svesciando nuovi particolari.
Poiché Fabrizio era amato a Grianta da tutti, nessuno
avrebbe pronunziato mai il suo nome, e senza l'affettuosa
condotta del fratello, tutti avrebbero finto di credere
ch'egli era a Milano, né mai la polizia milanese avrebbe
avuto occasione di accorgersi della sua assenza.
— Senza dubbio i doganieri hanno i suoi connotati,
— gli disse il messo della zia — e se andiamo per la
strada maestra lei alla frontiera sarà certamente arrestato.
Fabrizio e gli uomini di casa sua conoscevano, come
suol dirsi, a menadito tutti i sentieri del monte che separa
Lugano dal lago di Como; si vestirono da cacciatori,
cioè a dire da contrabbandieri, e siccome eran tre e avevan
l'aria di chi non si lascia posar mosche sul naso, i
doganieri ne' quali s'imbatterono non pensarono che a
salutarli. Fabrizio regolò il viaggio per modo da giunge-
111
re al castello verso la mezzanotte. A quell'ora suo padre
e i camerieri incipriati erano andati a letto da un pezzo.
Scese senza provar dolore nel fossato ed entrò nel castello
pel finestrino di una cantina dove l'aspettavan sua
madre e sua zia, e dove subito accorsero le sorelle. Le
manifestazioni degli animi commossi, le lacrime, durarono
a lungo, e si cominciava appena a discorrere ragionevolmente
quando i primi chiarori dell'alba sorsero ad
avvertire quegli esseri, che si reputavan tanto infelici,
che il tempo volava.
— Spero — disse la signora Pietranera — che tuo fratello
non abbia avuto sentor del tuo arrivo; dopo la sua
ribalderia io non gli avevo più parlato; e il suo amor
proprio mi faceva l'onore d'esserne assai punto. Stasera,
a cena, mi sono degnata di rivolgergli la parola. Avevo
bisogno di un pretesto per nascondere la mia pazza gioia
che avrebbe potuto insospettirlo. Poi quando ho visto
ch'era molto soddisfatto di questa pretesa riconciliazione,
ho approfittato della sua contentezza per farlo bere
fuor di misura e credo che non avrà pensato a mettersi
in vedetta per seguitare nel suo mestiere di spia.
— Bisognerà nascondere nel tuo appartamento il nostro
usserino: — disse la marchesa — non può mica partir
subito: si tratta di scegliere il modo migliore di gabbar
questa terribile polizia milanese e non possiamo farlo
in questi primi momenti nei quali non abbiamo la testa
a posto.
Così fecero; ma il marchese e il primogenito notarono
il giorno dopo che la marchesa andava ogni momento
112
alla camera della cognata.
Non ci indugeremo nel descrivere di quanta gioia, di
quanto affetto si commovesse anche in quel giorno l'animo
di quegli esseri così felici. L'immaginazione, ardente
negl'Italiani, tormenta il cuor loro, assai più che in noi
non avvenga, di sospetti, di false fantasticherie; ma, per
compenso, le loro gioie sono più vive e durano più lungamente.
Quel giorno, la contessa e la marchesa erano
addirittura fuori di sé. Fabrizio fu costretto a ripetere
tutti i suoi racconti: finalmente decisero d'andar a nasconder
la comune letizia a Milano, tanto parve loro difficile
sfuggire alla vigilanza poliziesca del marchese e di
Ascanio.
Per andare a Como presero la solita barca di casa: a
regolarsi diversamente si sarebbero destati mille sospetti.
Ma, giunti al porto, la marchesa si ricordò che a
Grianta aveva scordato carte importantissime, e ci rimandò
i barcaioli, i quali non poteron così vedere come
le signore occupassero a Como il loro tempo. Smontate
appena dalla barca, presero una delle vetture pubbliche
di stazione presso la torre medievale che si eleva sulla
porta di Milano. Partirono immediatamente senza che il
cocchiere avesse tempo di parlare a nessuno. A un quarto
di lega dalla città s'imbatterono in un giovine che andava
a caccia. Le signore lo conoscevano, e visto ch'esse
non avevano alcun uomo con loro, volle cortesemente
accompagnarle fino alle porte di Milano, dove egli
s'era proposto di andare, cacciando. Tutto procedeva benissimo
e le signore facevan col cacciatore la più briosa
113
delle conversazioni, quando a una voltata che la strada
fa per girare attorno alla bella collina e al bosco di San
Giovanni, tre gendarmi travestiti d'un balzo afferraron le
briglie dei cavalli.
— Ah! mio marito ci ha traditi — gridò la marchesa e
svenne. Un quartiermastro ch'era rimasto un po' indietro
s'accostò alla vettura traballando, e con voce che puzzava
d'osteria, disse:
— Son dolente della missione che debbo compiere;
ma vi arresto, generale Fabio Conti.
Fabrizio credé che il quartiermastro gli facesse uno
scherzo di cattivo genere chiamandolo «generale», e
pensò: «Me la pagherai». Guardava i gendarmi travestiti
e spiava un momento favorevole per saltar dalla vettura
e darsela a gambe per la campagna.
La contessa sorrise, per disimpegno forse, e disse:
— Ma, caro signore, questo ragazzo di sedici anni lo
pigliate per il generale Fabio Conti?
— Ma lei non è la figlia del generale? — replicò il
quartiermastro.
— Ecco mio padre! — rispose la contessa accennando
Fabrizio. I gendarmi scoppiarono in una risata.
— Mòstrino i loro passaporti, senza discorrer tanto —
riprese il quartiermastro irritato da quella ilarità generale.
— Queste signore non li prendono mai per andare a
Milano: — dichiarò il cocchiere, rigido e grave — vengono
dal loro castello di Grianta. Questa è la signora
contessa Pietranera, quella la signora marchesa Del
114
Dongo.
Il quartiermastro, sconcertato, si avvicinò a' suoi uomini
ch'erano alla testa della vettura, e tenne consiglio
con loro. La contessa, dopo cinque minuti che la conferenza
durava, pregò quei signori che permettessero alla
carrozza di andar qualche passo innanzi per mettersi all’ombra.
Il caldo era opprimente, sebbene non fossero
che le undici. Fabrizio, che guardava attentamente da
ogni parte, cercando il modo di svignarsela, vide sbucar
da un viottolo tra i campi e giunger sulla strada maestra
coperta di polvere una ragazza di quattordici o quindici
anni che piangeva sommessamente col fazzoletto sugli
occhi. Veniva a piedi fra due gendarmi in uniforme, precedendo
di pochi passi un uomo alto a magro fra due
gendarmi anche lui, che affettava gran dignità come un
prefetto che segua una processione.
— Dove diavolo li avete trovati? — domandò il quartiermastro
ormai completamente ubriaco.
— Scappavan pe' campi, e senza ombra di passaporto.
Il quartiermastro parve perdere addirittura la testa:
aveva davanti a sé cinque prigionieri invece dei due che
cercava. S'allontanò d'alcuni passi, non lasciando che un
uomo a custodia del prigioniero sempre maestoso, e un
altro che impedisse ai cavalli di andar oltre.
— Sta', sta', — disse la contessa a Fabrizio che era
già saltato a terra — le cose s'accomodano.
S'udì uno dei gendarmi opinare:
— Che importa? Se non hanno passaporto, son sem-
115
pre ben arrestati. — Il quartiermastro non pareva così
reciso: il nome della contessa Pietranera gli dava a riflettere:
aveva conosciuto il generale, non sapeva che
era morto, e pensava: «Se gli arresto la moglie, è uomo
da farmela pagar cara».
Durante questi dibattiti che andarono in lungo. La
contessa aveva attaccato discorso con la ragazza rimasta
sulla strada, accanto alla carrozza, e la cui bellezza l'aveva
subito colpita.
— Signorina, il sole le farà male. Questo bravo soldato
— continuò parlando al gendarme che era stato messo
davanti ai cavalli — le permetterà certo di montar
nella vettura.
Fabrizio, che girava intorno alla carrozza, si accostò
per aiutar la ragazza a salirvi, ed ella si slanciava già sul
montatoio, sostenuta pel braccio da lui, quando l'uomo
imponente che se ne stava sei passi indietro gridò con
voce irrobustita dalla volontà d'esser maestosa:
— Restate nella strada, e non salite in una carrozza
che non è vostra.
Fabrizio non aveva udito l'ordine; la ragazza invece di
montare volle discendere, e siccome egli continuava a
sorreggerla, ella cadde nelle sue braccia: lui sorrise, lei
arrossì svincolandosi, e rimasero per un momento a
guardarsi.
«Sarebbe una deliziosa compagna di prigione: — disse
tra sé Fabrizio — quanto pensiero sotto quella fronte;
e come saprebbe voler bene!»
Il quartiermastro si avvicinò con aria autorevole:
116
— Quale di queste signore si chiama Clelia Conti?
— Io — rispose la ragazza.
— E io, — gridò l'uomo attempato — sono il general
Fabio Conti, ciambellano di Sua Altezza monsignor il
Principe di Parma, e trovo assai sconveniente che un
uomo come me sia perseguitato come un ladro.
— Ier l'altro, imbarcandosi sul lago di Como, lei ha
mandato a spasso il signor ispettore di polizia che le
chiedeva il passaporto: è vero o no? Oggi l'ispettore impedisce
a lei d'andare a spasso.
— M'allontanavo con la mia barca; avevo fretta, e il
tempo minacciava; un individuo senza uniforme mi gridò
dalla banchina di rientrare in porto: gli dissi il mio
nome e seguitai per la mia strada.
— E questa mattina è scappato da Como.
— Un uomo come me non chiede passaporto per andar
da Milano a vedere il lago. Stamattina a Como
m'han detto che sarei stato arrestato alla porta; e sono
uscito a piedi con la mia figliuola: speravo di trovar per
via qualche vettura che mi portasse a Milano dove appena
arrivato andrò dal generale comandante della provincia,
e mi farò sentire.
Il quartiermastro parve liberato da un gran peso.
— Ebbene, signor generale, lei è in arresto e noi l'accompagneremo
a Milano. E lei chi è? — domandò a Fabrizio.
— Mio figlio: — rispose la contessa — Ascanio, figlio
del general Pietranera.
— Senza passaporto, signora contessa? — domandò
117
il quartiermastro ormai addomesticato.
— Alla sua età non l'ha mai preso; non viaggia mai
solo: è sempre con me.
Durante questo colloquio, il generale pigliava arie
sempre più solenni di dignità offesa innanzi ai gendarmi.
— Non tante chiacchiere, — rispose uno di loro —
lei è arrestato e basta!
— Lei ci ha da ringraziare — aggiunse il quartiermastro
— che le permetteremo di pigliar a nolo un cavallo
da qualche contadino; altrimenti, non ostante la polvere,
il caldo e il ciambellanato di Parma, le toccherebbe di
venirsene a piedi in mezzo ai nostri cavalli.
Il generale cominciò a bestemmiare.
— Ma falla finita! — riprese il gendarme. — Dov'è la
tua uniforme di generale? Oh bella! A questo modo
chiunque potrebbe dire: sono generale!
Il generale andò addirittura sulle furie.
Nella carrozza intanto le cose andavano meglio. La
contessa riusciva a farsi obbedire dai gendarmi, come
fossero suoi servitori. Aveva dato uno scudo a uno di
loro perché andasse a cercar del vino e soprattutto dell'acqua
fresca in una cascina distante un duecento passi,
e trovato modo di calmar Fabrizio che a ogni costo
avrebbe voluto scappar verso la collina boscosa. «Ho
buone pistole» diceva. Dal generale irritato ottenne per
la figlia il permesso di salire in carrozza. E quegli allora,
che parlava volentieri di sé e della sua famiglia, raccontò
alle signore che la ragazza non aveva che dodici anni
118
perché nata nel 1803, il 27 ottobre; ma era tanto giudiziosa
che tutti le ne davan quattordici o quindici.
Un uomo comunissimo, dicevan gli sguardi della contessa
alla marchesa. E grazie a lei, con una chiacchierata
di un'ora, tutto fu aggiustato. Uno dei gendarmi, che
aveva qualcosa da fare in un villaggio vicino, dopo che
la contessa gli ebbe promessi dieci franchi, noleggiò il
suo cavallo al generale. Il quale partì accompagnato dal
solo quartiermastro; e gli altri gendarmi rimasero in
compagnia di quattro enormi bottiglie di vino, specie di
piccole damigiane, che un d'essi aiutato da un contadino
aveva portate dalla cascina. Clelia ebbe dunque dal solenne
ciambellano il permesso di accettare un posto nella
carrozza, e nessuno pensò ad arrestare il figlio del valoroso
general Pietranera. Dopo i primi momenti dati
alle cerimonie e ai commenti sul piccolo recente episodio,
Clelia Conti avvertì il grado di entusiasmo onde una
signora bella come la contessa parlava a Fabrizio: certo
non era sua madre. E la sua attenzione fu particolarmente
attratta dalle frequenti allusioni ad alcun che di eroico,
di arditissimo, di rischiosissimo ch'egli aveva fatto
da poco; ma sebbene intelligentissima, Clelia non riuscì
a indovinare di che si trattasse.
Mirava attonita quel giovane eroe, ne' cui occhi pareva
risfavillar tutta la fiamma dell'azione compiuta; e arrossíva
quand'egli la guardava stupefatto della sua singolare
bellezza.
Qualche tempo prima d'arrivare a Milano, Fabrizio
disse che passava a salutare lo zio, e si accomiatò.
119
— Se riesco a cavarmela, — disse a Clelia — verrò a
Parma a vedere i bei quadri. E lei, signorina, si ricorderà
di questo nome: Fabrizio Del Dongo?
— Bravo! — disse la contessa — così sai serbare l'incognito?
Signorina, abbia la bontà di ricordarsi che questo
cattivo soggetto è il mio figliuolo e si chiama Pietranera
e non Del Dongo.
A tarda sera, Fabrizio entrò a Milano da Porta Renza,
che conduce alla passeggiata di moda. L'invio de' due
servitori in Isvizzera aveva esauste le magre economie
della marchesa e della cognata: fortunatamente Fabrizio
aveva qualche napoleone e un ultimo diamante che fu
deciso di vendere.
Le signore erano assai benvolute e conoscevan tutta
Milano; i personaggi più autorevoli del partito austriacante
e bigotto andarono dal barone Binder, capo della
polizia, a parlargli in favor di Fabrizio. Non si arrivava a
concepire, dicevano, come si potesse pigliar sul serio la
scappata d'un ragazzo di sedici anni che litiga col fratello
maggiore e abbandona la casa paterna.
— Il mio mestiere è di prendere tutto sul serio — rispondeva
con dolcezza il barone, uomo savio e malinconico
che ordinava a quel tempo la famosa polizia milanese,
e aveva preso impegno di prevenire una rivolta
come quella del 1746 che cacciò gli Austriaci da Genova.
Questa polizia, diventata poi celebre per i processi
del Pellico e dell'Andryane, non fu essa stessa crudele;
applicò ponderatamente ma senza pietà leggi severe.
L'imperatore Francesco II voleva che le troppo ardenti
120
immaginazioni italiane fossero terrorizzate.
— Ditemi — diceva il barone Binder ai protettori di
Fabrizio — con prove alla mano ciò che ha fatto il marchesino
Del Dongo: giorno per giorno, dalla sua partenza
da Grianta, l'otto marzo, fino al suo arrivo di ieri sera
qui, dov'è nascosto in una camera dell'appartamento di
sua madre; e io son pronto a trattarlo come il più amabile
scavezzacollo della gioventù milanese. Se non vi riesce
di fornirmi l'itinerario quotidiano del giovinetto sino
dalla sua partenza da Grianta, per alta che sia la sua origine
e grande il rispetto agli amici della sua famiglia, vi
domando se non ho il dovere di farlo arrestare; se non è
mio stretto dovere il tenerlo in prigione finché non mi
sia provato che egli non andò da Napoleone a fare il
portavoce dei pochi malcontenti che possono esservi in
Lombardia tra i sudditi di Sua Maestà imperiale e reale.
E notate, signori miei, che quand'anche il signorino Del
Dongo riesca a giustificarsi su questo punto, resta pur
sempre in colpa d'esser passato all'estero senza un regolare
passaporto; anzi, peggio, sotto falso nome e valendosi
di un passaporto rilasciato a un operaio, cioè a dire
d'un individuo di ceto tanto al di sotto di quello cui egli
appartiene.
Questa dichiarazione, crudelmente logica, era accompagnata
dai più manifesti segni della deferenza e del rispetto
che il capo della polizia doveva al ragguardevole
grado sociale della marchesa e ai personaggi che venivano
a intromettersi in favor suo.
La marchesa, quando conobbe la risposta del barone
121
Binder, si dette alla disperazione.
— L'arresteranno ! — gridò piangendo — e, una volta
che l'abbiano messo in prigione, sa Dio quando ne potrà
uscire! E suo padre lo rinnegherà!
La contessa Pietranera e sua cognata si consigliarono
con due o tre amici intimi; ma checché essi dicessero, la
marchesa volle che suo figlio partisse la notte seguente.
— Ma rifletti, — diceva la contessa — il barone Binder
sa benissimo che il tuo figliuolo è qui: non è un cattivo
uomo....
— Lo so, ma vuoi farsi bello con l'imperatore.
— Ma s'egli credeva utile alla sua carriera metter Fabrizio
in prigione, l'avrebbe già fatto; farlo scappare è lo
stesso che mostrar verso di lui una diffidenza oltraggiosa.
— Ma no, il confessare che sa dov'è Fabrizio è lo
stesso che dire: fatelo andar via. No, io non posso vivere
pensando che il mio figliuolo corre il rischio d'esser rinchiuso
da un momento all'altro fra quattro mura. Quale
che sia l'ambizione del barone Binder, egli per ora crede
utile ostentare riguardi per un uomo del grado di mio
marito: e n'è appunto una prova il venirci a dire che sa
dove acchiappar Fabrizio. E non basta: il barone precisa
con compiacenza le due contravvenzioni di cui questo
ragazzo è accusato su denuncia del suo indegno fratello;
avverte che queste contravvenzioni son punite con la
prigione. Tutto questo non equivale a dire che se preferiamo
l'esilio ci lascia la scelta?
— Ma se tu scegli l'esilio, — ripeteva la contessa —
122
non lo rivedremo mai più. — Fabrizio, presente a questi
discorsi insieme con un dei vecchi amici della marchesa,
ora consigliere del tribunale istituito dall'Austria, era
di parere che il meglio fosse svignarsela; e infatti, la
sera stessa uscì dal palazzo, nascosto nella carrozza che
conduceva alla Scala sua madre e sua zia. Il cocchiere,
del quale non si fidavano, andò a fare secondo il solito
una visita all'osteria e mentre un lacchè, uomo sicuro,
badava ai cavalli, Fabrizio sgattaiolò dalla carrozza travestito
da contadino, e uscì dalla città. La mattina dopo,
passò la frontiera fortunato del pari, e qualche ora più
tardi prendeva dimora in una tenuta che sua madre possedeva
in Piemonte, in prossimità di Novara, e precisamente
a Romagnano, dove Baiardo morì. È facile immaginare
con che attenzione le signore, giunte nel loro palco
alla Scala, badarono allo spettacolo. Non v'erano andate
per altro che per poter consultare alcuni amici del
partito liberale, le cui visite al palazzo Del Dongo
avrebbero potuto dar nell'occhio alla polizia. Fu deliberato
di fare ancora un tentativo col barone Binder. Non
c'era da pensare a offrirgli denari perché era integerrimo,
e le signore si trovavano in grandi strettezze avendo
costretto Fabrizio a pigliar con sé quel che restava della
vendita del diamante.
Ma intanto ciò che più importava era conoscere la definitiva
risoluzione del barone. Gli amici della contessa
le ricordarono un certo canonico Borda, uomo assai servizievole
che un tempo s'era provato a farle la corte in
modo alquanto brutale, e non avendo raggiunto lo scopo
123
aveva denunciato al generale Pietranera l'amicizia della
moglie col Limercati; ed era stato perciò cacciato come
un mascalzone. Ora questo canonico faceva ogni sera la
partita a tarocchi con la baronessa Binder, e, naturalmente,
era amico intimo del marito. La contessa si decise
al passo penosissimo di andare a trovar questo canonico;
e la mattina dopo, di buon'ora, prima ch'egli uscisse
di casa, si fece annunziare.
Quando l'unico servitore del canonico pronunziò il
nome della Pietranera, questi fu per sentirsi mancare il
fiato e non cercò neppure di riparare al disordine del
molto succinto abbigliamento.
— Fate entrare, e andatevene — disse con un fil di
voce. La contessa entrò: Borda si gittò in ginocchio.
— Così, in questa posizione, un pazzo sciagurato
deve ricevere i suoi ordini — disse alla contessa che
quella mattina nell'accurata trascuratezza del suo quasi
travestimento era irresistibile. Il profondo rammarico
per l'esilio di Fabrizio, la violenza che aveva fatta a se
stessa per andare da un uomo che s'era comportato così
odiosamente con lei, tutto concorreva a dare al suo
sguardo una vivezza indicibile.
— In questa posizione voglio ricevere i suoi ordini —
disse il canonico — perché certo lei ha qualche servizio
da chiedermi; altrimenti non avrebbe fatto tanto onore
alla povera casa d'un pazzo sciagurato, che, furente d'amore
e di gelosia, si comportò verso di lei come un vile,
quando dové persuadersi che non riusciva a piacerle.
Eran parole sincere, e tanto più belle in quanto ora il
124
canonico era quasi onnipotente. La contessa ne fu commossa
fino alle lagrime: aveva il cuore gelato d'umiliazione
e di paura: a un tratto, col risorgere della speranza,
l'anima sua da un profondo accasciamento passava, in
un attimo, quasi alla felicità.
— Baciami la mano, — disse stendendola al canonico
— e alzati. (In Italia il «tu» è espressione di buona e
schietta amicizia, non meno che di sentimenti più teneri.)
Vengo a chiederti grazia per Fabrizio, mio nipote:
ecco la verità intera e senza fronzoli, come si può dirla a
un vecchio amico. A sedici anni e mezzo ha fatto una
grande pazzia: eravamo sul lago di Como, nel castello di
Grianta, quando una sera, alle sette, sapemmo dello
sbarco dell'imperatore nel golfo di Juan. La mattina
dopo Fabrizio partì per la Francia dopo essersi fatto dare
il passaporto da un popolano suo amico, un certo Vasi
mercante di barometri: ma poiché Fabrizio non ha proprio
l'aspetto d'un mercante di barometri, non ebbe fatto
una decina di leghe in Francia che fu subito arrestato: la
figura, gli slanci d'entusiasmo, il suo francese parvero
sospetti. Dopo qualche tempo gli riuscì di fuggire e d'arrivar
a Ginevra; noi l'abbiamo mandato a incontrare a
Lugano....
— Cioè a Ginevra — disse il canonico sorridendo.
La contessa compié il suo racconto.
— Io farò per lei quanto è umanamente possibile: —
disse il canonico — mi metto a' suoi ordini, farò anche
delle imprudenze. Mi dica che cosa ho da fare subito,
appena da questa povera sala dileguerà la celeste appari-
125
zione che farà epoca nella mia vita.
— Bisogna che lei vada dal barone Binder, a dirgli
che è affezionato a Fabrizio da quando è nato, che lo ha
visto nascere, quando veniva in casa nostra, e che in
nome dell'amicizia che il barone ha per lei lo supplica di
mettere in moto tutte le sue spie, per accertare che mai
prima di partire per la Svizzera Fabrizio non ha visto
nessuno dei liberali ch'egli sorveglia. Per poco che lo
servan bene, il barone dovrà persuadersi che si tratta
solo d'una scappata da ragazzo. Si ricorda che nel mio
quartiere del palazzo Dugnani avevo le incisioni delle
battaglie vinte da Napoleone? Fabrizio ha imparato a
legger sulle iscrizioni di quelle stampe. Non aveva più
di cinque anni e il mio povero marito gli illustrava quelle
battaglie: gli mettevamo l'elmo di suo padre in testa e
gli lasciavamo trascinar la sua sciabola. Che è che non
è, un bel giorno sente dire che il dio di mio marito, l'imperatore,
è tornato in Francia, e parte come uno scervellato
per giunger sino a lui ma non vi riesce. Un vero
momento di pazzia: lei domandi al suo barone con qual
pena intende punirlo.
— Dimenticavo una cosa; — disse il canonico — vedrà
che non sono indegno del perdono che mi concede.
Ecco, — aggiunse cercando sul tavolino fra le carte —
ecco qua la denunzia di quell'infame collotorto: veda,
firmata Ascanio Valserra Del Dongo: che ha dato origine
a tutta questa faccenda; la presi ieri sera negli uffici
di polizia, e venni alla Scala sperando di trovar qualche
amico assiduo del loro palco, che gliela mostrasse. Una
126
copia è a Vienna da un pezzo; ecco il nemico che bisogna
combattere.
Il canonico insieme con la contessa lesse la denunzia;
e fu stabilito che in giornata gliene farebbe aver copia
da persona fidata. La contessa tornò al palazzo Del Dongo
allegra e contenta.
— Non si può esser più galantuomini di quel fu birbaccione
— disse alla marchesa. — Stasera alla Scala,
quando l'orologio del teatro segnerà le dieci e tre quarti
manderemo via dal palco le visite, spengeremo le candele,
chiuderemo la porta, e alle undici il canonico in
persona verrà a dirci quel che gli è riuscito di fare. Abbiamo
pensato che questo è il modo meno compromettente
per lui.
Questo canonico era molto intelligente; e non mancò
al convegno; vi mostrò una bontà piena e una schiettezza
d'animo aperto che non allignano se non nei paesi ne'
quali la vanità non signoreggia ogni sentimento. La rivelazione
degli amori della contessa da lui fatta al marito
era uno dei grandi rimorsi della sua vita; e trovava
ora il modo di liberarsene.
Quella mattina, quando la contessa fu uscita: «Eccola
là innamorata di suo nipote — pensò con grande amarezza,
perché ben guarito non era. — Superba com'è, venire
in casa mia! Morto il povero Pietranera, ella respinse
con orrore l'offerta de' miei servizi, per quanto fatta
con ogni garbatezza dal colonnello Scotti suo antico
amante. La bella Pietranera viver con 1500 lire! — soggiungeva
il povero canonico passeggiando e gesticolan-
127
do per la stanza — e finalmente andare a stare a Grianta
con un seccatore detestabile come quel marchese Del
Dongo!... Ora tutto si spiega! E in verità Fabrizio è carino,
grande, ben fatto, un viso sempre sorridente e... meglio
di tutto poi, la voluttà gli si legge negli occhi, le
sembianze di una figura del Correggio... — concludeva
il canonico amaramente. — Differenza d'età... mica tanto...
Fabrizio è nato, mi pare, nel '98, dopo la venuta dei
Francesi: la contessa può aver ventisette o ventott'anni:
e non è possibile esser più bella e più adorabile di lei; ce
ne sono, e quante, delle bellezze a Milano, ma lei le vince
tutte! la Marini, la Gherardi, la Ruga, l'Arese, la Pietragrua,
tutte. Vivevan felici nascosti su quel bel lago di
Como, quando il ragazzo volle andar con Napoleone....
Checché se ne dica, ci sono tuttavia degli animi generosi
in Italia! Cara patria!... No, — continuava col cuore arso
dalla gelosia — non si potrebbe spiegar altrimenti questa
rassegnazione a vegetare in campagna, con la repulsione
di vedersi davanti tutti i giorni a tutti i pasti la faccia
orribile del marchese Del Dongo, e quel sozzo muso
scialbo del marchesino Ascanio, che sarà anche peggio
del padre! Ebbene, la servirò lealmente! Almeno avrò il
piacere di vederla non soltanto col cannocchiale!»
Il canonico Borda spiegò assai chiaramente le cose
alle signore: in fondo, Binder era benissimo disposto;
lietissimo che Fabrizio se la fosse svignata prima che arrivassero
ordini da Vienna; perché lui non aveva facoltà
di decider di nulla; e per questa faccenda, come per tutte
le altre, doveva attendere ordini da Vienna: vi mandava
128
ogni giorno copia esatta di tutte le sue informazioni, e
aspettava.
Intanto bisognava che nel suo esilio a Romagnano,
Fabrizio:
1° non tralasciasse d'andare ogni giorno alla Messa;
prendesse per confessore un uomo intelligente, devoto
alla causa della monarchia, e non gli esprimesse al tribunale
della penitenza se non sentimenti irreprensibili;
2° non frequentasse persone che avesser reputazione
di gente di spirito; e all'occasione parlasse delle rivoluzioni
con orrore e come di cose non lecite mai;
3° non si facesse veder a caffè, non leggesse altri
giornali che le gazzette ufficiali di Torino e di Milano; e
in genere mostrasse repugnanza alla lettura; soprattutto,
non leggesse nulla di stampato dopo il 1720: sola eccezione,
i romanzi di Walter Scott.
4° infine, concluse il canonico con un tantino di malizia,
bisogna che faccia apertamente la corte a qualche
bella signora del paese, ben inteso, nobile: questo proverà
che non ha le tendenze cupe e l'animo irrequieto d'un
cospiratore in erba.
Prima d'andare a letto, la contessa e la marchesa scrissero
a Fabrizio due lettere interminabili, illustrandogli
con affettuosa trepidazione i consigli del canonico.
Fabrizio non pensava affatto a cospirare: amava Napoleone,
e perché nobile si credeva fatto per esser più
felice degli altri; e i borghesi gli parevan ridicoli. Non
aveva più letto un libro dacché era uscito di collegio, e
in collegio non aveva letto che libri di Gesuiti. Si stabilì
129
a poca distanza da Romagnano in un magnifico palazzo,
capolavoro del celebre architetto Sammicheli, da trent'anni
disabitato, così che ci pioveva dentro, e non una
finestra chiudeva. S'impossessò dei cavalli del fattore, e
li cavalcava alla buona tutto il giorno; non parlava e rifletteva.
Il consiglio di pigliarsi un'amante in una famiglia
di ultra gli andò a genio e lo seguì scrupolosamente.
Per confessore scelse un giovine prete intrigante che
voleva diventar vescovo, [come il confessore dello
Spielberg3]; ma faceva tre leghe a piedi, e s'avvolgeva di
un mistero reputato da lui impenetrabile per leggere il
Constitutionnel, che giudicava sublime. «È bello, —
sclamava spesso — come Dante e l'Alfieri.» Fabrizio
aveva questo di comune con la gioventù francese, che
s'interessava più del suo cavallo e del suo giornale che
non della sua amica «ben pensante». Ma nell'animo suo
ingenuo e saldo non c'era ancor posto per l'imitazione
degli altri, e, nella società della grossa borgata di Romagnano,
amici non se ne fece: la sua semplicità fu scambiata
per alterigia, e non sapevano come definire quel
suo carattere. Il curato disse: — È un cadetto scontento
di non esser primogenito.
3 Vedere le nuove memorie di Alessandro Andryane divertenti come una
novella e che resteranno come i libri di Tacito (Nota dello Stendhal)
130
VI
Confesseremo sinceramente che la gelosia del canonico
Borda non era del tutto ingiustificata. Tornato di
Francia, Fabrizio apparve agli occhi della contessa Pietranera
come un bel forestiero conosciuto da lei in altri
tempi. S'egli le avesse parlato d'amore, l'avrebbe amato:
non aveva già per la sua condotta e per la sua persona
un'ammirazione appassionata e per così dir senza limiti?
Ma Fabrizio la baciava con tanta effusione d'innocente
riconoscenza e di cordiale amicizia che ella avrebbe
sentito orrore di se stessa, se avesse cercato un altro sentimento
in quell'affetto quasi filiale. «In fondo, — pensava
la contessa — gli amici che mi han conosciuta sei
anni fa alla Corte del principe Eugenio posson trovarmi
ancora carina, e financo giovine, ma per lui io son già
una donna rispettabile... e se s'ha da dir la verità senza
troppi riguardi all'amor proprio, una donna attempata.
(La contessa, così argomentando circa la propria età,
sbagliava, s'illudeva anche lei; ma l'illusione non era di
quelle in cui si lusinga il comune delle donne.) E poi —
seguitava a dir tra sé e sé — all'età di Fabrizio si è portati
a esagerare un po' i guasti prodotti dagli anni. Un
uomo meno giovine...»
Passeggiava nel suo salotto; si fermò un momento davanti
uno specchio e sorrise. Bisogna sapere che da alcuni
mesi al cuore della signora Pietranera aveva posto
131
l'assedio con molta serietà di propositi un singolare personaggio.
Poco dopo la partenza di Fabrizio per la Francia,
ella, che pur senza confessarselo cominciava già a
darsi molta cura di lui, era caduta in una profonda malinconia:
non prendeva più piacere a nulla, le pareva che
qualunque cosa facesse, tutto fosse, se così può dirsi,
scipito: fantasticava che Napoleone, per attrarre a sé l'animo
degl'Italiani, avrebbe preso Fabrizio per suo aiutante
di campo. «È perduto per me! — esclamava piangendo
— non lo vedrò più: potrà scrivermi, ma che sarò
io per lui fra dieci anni?»
In questo stato d'animo fece una gita a Milano; sperava
di aver notizie più dirette di Napoleone; e chi sa? forse
al tempo stesso di Fabrizio. Non avrebbe voluto confessarlo
neppure a se stessa; ma con quella sua vivacità
di spirito cominciava a sentirsi stanca della vita monotona
che conduceva in campagna: questo non è vivere, diceva,
è cercare di non morire! Vedere tutti i giorni quelle
grinte incipriate, il fratello Ascanio, i camerieri! Che
diventavano, senza Fabrizio, le passeggiate sul lago?
Unico conforto, le restava l'affetto per la marchesa; ma
da qualche tempo la stessa intimità con la madre di Fabrizio,
maggiore di lei in età, delusa ormai da ogni speranza,
le riusciva meno gradevole.
Tale era il singolare stato d'animo della signora Pietranera:
partito Fabrizio, assai poco l'avvenire le prometteva
e il suo cuore aveva bisogno di conforti e di novità.
A Milano s'appassionò per l'opera in voga: andava tutte
le sere a chiudersi sola, per lunghe ore, nel palco del ge-
132
nerale Scotti, un tempo innanzi suo intimo amico. Gli
uomini che cercava vedere per aver notizie di Napoleone
e dell'esercito, le parevan grossolani e volgari. Tornata
a casa, improvvisava al pianoforte fin verso le tre
dopo mezzanotte. Una sera alla Scala, nel palco di un'amica
dov'era andata a chieder notizie, le presentarono il
conte Mosca, ministro di Parma: un simpatico uomo che
parlò di Napoleone e della Francia in modo da darle
nuove ragioni di speranze e di timori. La sera dopo tornò
in quel palco dove anche il simpatico uomo tornò; ed
ella, durante tutto lo spettacolo, prese molto piacere a
conversare con lui. Dalla partenza di Fabrizio in poi,
non aveva passato una serata così divertente. Il signore
che la divertiva, conte Mosca della Rovere Sorezana,
era allora ministro della guerra, della polizia e delle finanze
del famoso principe di Parma, Ernesto IV, notissimo
pe' suoi rigori che i liberali milanesi chiamavan crudeltà.
Il Mosca era sui quaranta o quarantacinque anni,
aveva tratto da gran signore, nessun sussiego, anzi un
fare semplice e gaio che disponeva in suo favore. Sarebbe
apparso all'aspetto assai più giovane se una bizzarria
del suo sovrano non l'avesse obbligato a portar la testa
incipriata, come guarentigia di retti sentimenti politici.
In Italia, dove non si bada più che tanto a offender la vanità,
si fa presto a pigliar confidenza e a mettere il becco
ne' fatti altrui. Correttivo di quest'usanza è che se nasce
un permale non ci si riparla più, e tutti pari.
La terza volta che la contessa vide il Mosca gli domandò:
133
— Perché mai, conte, si incipria? un uomo come lei,
giovine ancora, simpaticissimo, e che ha fatto con noi la
guerra in Ispagna!
— Ecco, le dirò: in Ispagna non rubai nulla, e vivere
bisogna. La gloria mi inebriava, una parola lusinghiera
del generale Gouvion-Saint-Cyr, che ci comandava, era
a quei giorni tutto per me. Alla caduta di Napoleone, potei
certificare che intanto ch'io mangiavo tutto il mio al
suo servizio, mio padre, uomo di molta immaginativa,
che mi vedeva già generale, mi fabbricava a Parma un
palazzo. Nel '13 tutta la mia fortuna si riduceva a un
gran palazzo non finito e a una pensione....
— Una pensione? tremila e cinquecento franchi,
come mio marito?
— Il conte Pietranera era generale di divisione: la
pensione mia di povero capo-squadrone non ha mai superato
gli ottocento franchi; e notiamo che non mi riuscì
di riscuoterla se non quando divenni ministro delle finanze!
Poiché nel palco non c'era altri che la proprietaria,
dama d'opinioni liberali, la conversazione continuò con
la stessa libertà. Il conte, interrogato, parlò della sua vita
a Parma:
— In Ispagna, sotto Saint-Cyr, sfidavo schioppettate
per guadagnarmi la legion d'onore e poi un po' di nomèa:
ora mi vesto come un personaggio da commedia
per viver da gran signore e metter qualche migliaio di
franchi da parte. Una volta cacciatemi in questa specie
di giuoco di scacchi, irritato dalla insolenza dei superio-
134
ri, ho voluto occupare uno dei primi posti; e ci sono arrivato.
Ma i miei giorni migliori son sempre quelli che di
quando in quando posso trascorrere qui a Milano: qui
palpita ancora, mi pare, il cuore del vostro esercito d'Italia.
La franchezza, la disinvoltura con cui parlava questo
ministro d'un principe così temuto, punse la curiosità
della contessa: stando al titolo, s'era immaginata di trovare
un pedante pieno di sicumera e vedeva invece un
uomo che si vergognava della gravità del proprio ufficio.
Mosca le promise di parteciparle tutte le notizie di
Francia che avrebbe potuto raccogliere: grande indiscrezione
a Milano, nel mese che precede Waterloo, quando
per l'Italia si trattava d'essere o non essere, e tutti vivevano
in uno stato febbrile di speranza o di paura. Fra
questo general turbamento, la contessa volle informarsi
sul conto d'un uomo il quale parlava così alla svelta di
un ufficio tanto invidiato, che pur era la sua sola fortuna.
Le furon riferite curiosissime cose. Il conte Mosca
delle Rovere Sorezana, le dissero, è in procinto di diventar
primo ministro favorito di Ranuccio Ernesto IV,
signore assoluto di Parma e per giunta uno dei più ricchi
principi d'Europa. Il conte sarebbe già arrivato a questo
ufficio supremo, sol che avesse voluto prendere atteggiamenti
più confacenti al suo grado come il principe
più volte, con opportuni predicozzi, gli vien raccomandando:
— Che importa a Vostra Altezza il mio modo di fare,
135
— rispose egli una volta liberamente — se regolo bene
le sue faccende?
La fortuna di questo favorito, dicevano inoltre, non è
senza fastidi. Ha da piacere a un sovrano di buon senso
e intelligente senza dubbio, ma che da quando è salito al
trono pare abbia perduto la testa e si mostra qualche volta
sospettoso come una femminuccia.
Ernesto IV non è coraggioso che in guerra: sui campi
di battaglia venti volte fu veduto condurre da prode una
colonna all'assalto: ma dopo la morte di suo padre Ernesto
III, tornato nel proprio ducato, dove disgraziatamente
ha un potere senza limiti, s'è messo a declamare come
un pazzo contro i liberali e la libertà. Poi s'è figurato che
l'odiassero; e finalmente in un accesso di malumore ha
fatto impiccar due liberali, probabilmente innocenti, cedendo
alle istigazioni d'un miserabile, certo Rassi, specie
di ministro della giustizia.
Da quel giorno fatale la vita del principe è tutt'altra:
ora egli è tormentato dai più bizzarri sospetti. Non ha
ancora cinquant'anni, e la paura l'ha così mal ridotto che
appena capita a parlare di giacobini e dei propositi del
Comitato di Parigi, prende una fisionomia da vecchio
d'ottanta e ricade in terrori chimerici da bambino. Tutta
l'autorità del suo favorito Rassi, avvocato fiscale generale
(o gran giudice), non ha altro fondamento che la paura
del principe: appena s'accorge che il potere sta per
sfuggirgli, s'affretta a scoprire qualche congiura nuova
delle più nere e fantastiche. Trenta imprudenti si riuniscono
per leggere un numero del Constitutionnel, e Ras-
136
si li dichiara cospiratori e li caccia in prigione nella famosa
cittadella di Parma, terrore di tutta la Lombardia.
Molto elevata — dicono centottanta piedi — e in mezzo
a quella estesa pianura; si scorge assai da lontano un po'
per il suo aspetto orrendo, un po' per le cose orribili che
se ne raccontano, e signoreggia, con lo spavento, tutto il
territorio da Milano a Bologna.
— Lo credereste? — diceva alla contessa un altro
viaggiatore — la notte, nella sua camera al terzo piano
del palazzo vigilato da ottanta sentinelle che ogni quarto
d'ora ripeton l’all'erta e rispondono, Ernesto IV trema
dalla paura. Con tutte le porte chiuse a dieci chiavistelli,
con le stanze vicine tanto nel piano di sopra che in quel
di sotto zeppe di soldati, ha paura dei giacobini. Se una
tavola del pavimento cigola afferra le pistole e si figura
che sotto il letto ci sia un liberale nascosto. Squillano
tutti i campanelli del palazzo, e un aiutante di campo
corre a svegliare il conte Mosca. E il ministro della polizia
arrivato a palazzo non si sogna neppure di negar la
congiura: anzi! Solo col principe, armato fino ai denti,
fruga in tutti gli angoli dell'appartamento, guarda sotto i
letti, si lascia andare a una quantità di ridicolaggini da
donnicciuole. Queste precauzioni sarebbero parse indegne
al principe stesso, ai tempi fortunati nei quali faceva
la guerra e non aveva ancora ammazzato nessuno se non
a schioppettate: e siccome è un uomo intelligente, ne arrossisce;
gli paion ridicole anche nell'ora stessa che non
sa farne a meno; e la ragione del credito grandissimo di
cui gode il conte Mosca sta in ciò ch'egli adopera tutto il
137
suo accorgimento nel far sì che il principe non abbia
mai ad arrossire davanti a lui. È lui, il Mosca, quegli
che, in qualità di ministro della polizia, insiste per guardar
sotto i mobili, e, dicono a Parma, fin nelle custodie
de' contrabbassi; ed è il principe quegli che vi si oppone
e canzona il ministro per quell'eccesso di zelo. — Ma
questa è una sfida; — risponde il Mosca — pensi, Vostra
Altezza, alle satire dei giacobini se noi la lasciassimo
assassinare. Non difendiamo soltanto la vostra vita,
ma anche il nostro onore. — Pare tuttavia che il principe
si lasci gabbar fino a un certo punto, perché se qualcuno
in Parma s'arrischia a dire che quella notte a palazzo non
hanno dormito, il Rassi manda il bell'umore in cittadella.
E una volta arrivati a quell'alta dimora «all'aria buona
», come dicono, ci vuole un miracolo perché qualcuno
si ricordi di chi ci sta. Da vecchio soldato, che in Ispagna
venti volte si difese con le pistole alla mano, fra
ogni sorta d'imboscate, il principe preferisce il conte
Mosca al Rassi che è assai più pieghevole e più servile.
Quei disgraziati prigionieri della cittadella stanno nella
più rigorosa segregazione e sulle loro condizioni se ne
raccontano d'ogni specie. I liberali accusano a Rassi
d'essere l'inventore di questo trucco: carcerieri e confessori
hanno ordine di far credere ai prigionieri che, ogni
mese o press'a poco, un di loro è messo a morte. E in un
dato giorno i prigionieri sono fatti salire sulla terrazza
della gran torre alta centottanta piedi donde infatti scorgono
un corteo che segue una spia la quale rappresenta
la parte di un condannato che vada al patibolo.
138
Questi racconti e altri venti della medesima autenticità
interessarono vivamente la contessa Pietranera, e il
giorno dipoi essa chiese intorno a tali fatti qualche ragguaglio
al conte, canzonandolo argutamente; e dimostrandogli
che, in fondo e senza accorgersene, egli era
un vero mostro.
Un giorno, nel tornarsene all'albergo, il conte pensava:
«Non solo questa Pietranera è una donna attraente;
ma quando io passo la serata nel suo palco, riesco a dimenticar
certe cose di Parma, che quando le ricordo mi
pungono il cuore». Quel ministro, a malgrado della sua
apparente leggerezza e del suo brio, non aveva un'anima
«alla francese»: non sapeva «dimenticare» le proprie afflizioni.
Quando il suo capezzale conteneva una spina,
egli doveva a ogni modo romperla o consumarla a forza
di configgervi le sue membra «palpitanti». Domando
scusa per questa frase tradotta dall'italiano. Il giorno che
seguì la sua scoperta il conte trovò che non ostante gli
affari che lo trattenevano a Milano, il tempo non passava
mai: non poteva star fermo in nessun luogo e staccò i
cavalli della sua carrozza. Verso le otto montò a cavallo
per andar sul Corso: aveva qualche speranza d'incontrarvi
la Pietranera; non avendola vista, si ricordò che alle
otto la Scala s'apriva: e v'entrò, ma nell'immensa platea
non c'eran dieci persone. Si vergognò quasi quasi di trovarvisi.
«Possibile che a quarantacinque anni sonati io
faccia sciocchezze delle quali arrossirebbe un tenentino?
Fortunatamente nessuno le sospetta» Scappò e tentò
d'ammazzare il tempo passeggiando per le belle vie che
139
circondano il teatro: vie piene di caffè a quell'ora affollatissimi,
davanti a ciascuno dei quali una folla di curiosi
seduti su seggiole messe in mezzo alla strada prendono
il gelato e criticano la gente che passa. Il conte non
poteva rimanere inosservato; infatti ebbe il piacere d'esser
riconosciuto e avvicinato. Tre o quattro importuni, di
quelli che non si possono levar d'attorno alla spiccia,
colsero l'occasione per avere un'udienza dal ministro onnipotente:
due gli consegnaron delle petizioni, un terzo
si contentò di dargli molto diffusi consigli per la sua
condotta politica.
«Chi è così intelligente, — disse il Mosca fra sé —
non può a quest'ora andare a letto: chi è così potente non
deve passeggiare a quest'ora.» Tornò al teatro, e gli venne
l'idea di prendersi un palco di terza fila: di lassù, lo
sguardo suo avrebbe potuto tuffarsi, senza che nessuno
se ne accorgesse, nel palco di seconda, dove sperava veder
giungere la contessa. Due ore di attesa non parvero
lunghissime a questo innamorato: sicuro di non esser visto
s'abbandonava allegramente alla sua pazzia. «La
vecchiaia — pensava — non consiste soprattutto nel
non esser più capace di queste ragazzate deliziose?»
Finalmente la contessa comparve. Egli l'esaminava
entusiasta: «Giovine, leggera, gaia, vivace come un uccellino,
non ha venticinque anni. E la bellezza è ancora
la sua minore attrattiva: dove trovare un'anima così sincera,
che non sa che sia la prudenza, che si abbandona
tutta quanta all'impressione subitanea, che non chiede se
non di esser trascinata dalla novità? Ora capisco perfet-
140
tamente le pazzie del conte Nani».
Il conte trovò buonissime ragioni per iscusar la propria
follia fino a che pensò unicamente a conquistar la
felicità che gli stava sotto gli occhi; non ne trovò più,
quando prese a considerar la propria età e le tristi cure
che gli amareggiavan la vita. «Un uomo avveduto, cui la
paura fa perder la testa, mi circonda di magnificenze e
mi da denari assai perch'io sia suo ministro; ma se un
giorno o l'altro gli piglia il ticchio di licenziarmi, io resto
vecchio e povero, ossia quel che ci può essere al
mondo di più dispregiato: ecco proprio un leggiadro
personaggio da offrire alla contessa!» Questi pensieri
eran troppo foschi e per cacciarli si rimise a guardar la
Pietranera: che di guardarla non si stancava, e per pensare
più intensamente a lei, non andò nemmeno a trovarla
nel palco. «Mi dicono che non aveva preso il Nani se
non per far dispetto a quell'imbecille del Limercati che
non volle saperne d'andar a dare un colpo di spada, o di
far dare una pugnalata all'assassino del marito! Per lei io
mi batterei venti volte!» esclamò il conte entusiasmato.
E ogni tanto consultava l'orologio del teatro, il quale con
cifre scintillanti di luce sul fondo nero, ogni cinque minuti
avverte gli spettatori dell'ora in cui è lecito far visita
in un palco d'amici. E pensava: «Nel suo palco, io, conoscenza
di fresca data, non posso restarci che una mezz'ora
al massimo; se mi trattengo di più, richiamo su di
me l'attenzione e alla mia età, con questi maledetti capelli
incipriati, finisco a fare una figura ridicola». Ma
una riflessione lo decise a un tratto: «Se esce dal palco
141
per andare a far una visita, sarò proprio ben compensato
della parsimonia con cui mi sto risparmiando questo
piacere». E si alzò per scendere nel palco della contessa:
ma poi, d'improvviso, non ne sentì quasi più il desiderio.
«Oh, questa è bella! — pensò ridendo di se stesso e
fermandosi per la scala — è un vero accesso di timidezza!
Son più di venticinque anni che non mi capita una
cosa simile!»
Entrò nel palco, quasi facendo forza a se stesso: e, approfittando
da uomo intelligente della condizione d'animo
nella quale si trovava, non si studiò affatto di darsi
l'aria dell'uomo avvezzo o di far lo spiritoso mettendosi
a raccontar qualche piacevole aneddoto: ebbe il coraggio
di esser timido e del suo spirito si valse per lasciare
scorgere il suo turbamento senza incappare nel ridicolo.
«Se la piglia male, — pensava — io son rovinato addirittura.
Come? timido coi capelli incipriati, e che sarebbero
grigi anche senza l'aiuto della cipria! Ma insomma
il fatto è questo; e non può esser ridicolo che esagerandolo
e facendone pompa.» La contessa s'era tante volte
seccata a Grianta, davanti alle teste incipriate del fratello,
del nipote e di qualche altro noioso «ben pensante»
dei dintorni, che non badò più che tanto all'acconciatura
del suo nuovo adoratore.
Corazzata così contro la risata che avrebbe potuto
provocare l'ingresso del Mosca, la contessa prestò attenzione
soltanto alle notizie di Francia, molto particolareggiate,
ch'egli aveva da darle. Senza dubbio inventava
un po'. Nel discuterne con lui, notò quella sera il suo
142
sguardo, ch'era bello e benigno.
— M'immagino — gli disse — che a Parma, fra i vostri
schiavi, non darete ai vostri occhi cotesta espressione
di dolcezza: sarebbe compromettente e lascerebbe
loro qualche speranza di non essere impiccati.
La contessa si meravigliava che un uomo il quale era
stimato il primo diplomatico dell'Italia, fosse così scevro
di gravità nell'aspetto: anzi, che quell'aspetto fosse non
senza grazia. E, poiché era parlatore squisito, non le dispiacque
che per una sera egli stimasse opportuno di restringersi
nella parte di ascoltatore.
E fece così un gran passo avanti. Fortunatamente per
il ministro, che a Parma non sperimentò mai crudeltà
femminili, la contessa era arrivata a Milano da pochi
giorni soltanto e l'animo suo era tuttavia infastidito dall'uggia
della dimora campagnola. Dello scherzo, della
giocondità di tutto ciò che è elemento necessario alle
consuetudini di una vita elegante e leggera, fra la noia di
Grianta aveva smarrito persino l'idea: ora tutto ciò ritrovava
a Milano e le appariva come un delizioso dono del
cielo: tutto, perché nuovo, le piaceva: anche un innamorato
di quarantacinque anni e timido per soprassello.
Otto giorni dopo la temerità del conte sarebbe stata forse
accolta diversamente.
Alla Scala chi va a far visita in un palco non vi rimane,
di solito, più di una ventina di minuti. Il conte nel
palco dove aveva avuto la fortuna di trovar la signora
Pietranera passò tutta quanta la serata.
«Per questa donna — pensava — io ritorno giovine e
143
commetto le stesse sciocchezze che si commettono in
gioventù.»
Ma sentiva il pericolo.
«La mia qualità di pascià onnipotente a quaranta leghe
di distanza, basterà a farmela perdonare? Mi secco
tanto a Parma!» Ciò nonostante, ogni quarto d'ora faceva
proponimento di andarsene.
— Debbo confessare, signora, — disse sorridendo
alla contessa — che a Parma io muoio di noia; e mi
deve esser compatito d'inebriarmi di piacere quando mi
avviene di trovarmi sul suo cammino. Così, senza impegni
e per una sera, mi permetta di recitare con lei la parte
dell'innamorato. Ahimè! fra pochi giorni sarò tanto
lontano da questo palco che mi fa scordar tutti i dolori, e
perfino, dirà lei, tutte le convenienze.
Otto giorni dopo questa visita lunghissima nel palco
della Scala e altri piccoli incidenti il cui racconto parrebbe
forse lungo del pari, il conte Mosca era innamorato
pazzo, e la contessa dal canto suo considerava che
quando un uomo è simpatico e piace, l'età non può fare
impedimento. Questi pensieri le si volgevano nella mente,
quando dispacci da Parma vi richiamarono il Mosca:
si sarebbe detto che il principe aveva paura a star solo.
La contessa tornò a Grianta; ma il luogo incantevole,
non più abbellito dalla sua fantasia, le parve un deserto.
«Ma come? — si domandò — mi sarei dunque affezionata
sul serio a quest'uomo?» Mosca scrisse; e non ebbe
nessun bisogno di fingere, perché la lontananza gli aveva
essiccata la sorgente di tutte le sue preoccupazioni.
144
Le sue lettere divertivano: inoltre uno spediente di cui si
valse non fu preso in mala parte. Per evitare i commenti
del marchese Del Dongo, che pagava mal volentieri il
porto delle lettere, mandò corrieri a impostarle a Como,
a Lecco, a Varese, in alcuna insomma delle piccole leggiadre
città dei dintorni del lago. Con la quale trovata,
mirava a ottenere che gli stessi corrieri le portassero la
risposta; e ci riuscì.
Così l'arrivo della posta era un avvenimento per la
contessa: i corrieri recavano fiori, frutta, piccoli regali
senza valore, ma dei quali si divertivano tanto lei quanto
sua cognata. Il ricordo del conte faceva ripensare alla
sua grande potenza, e la contessa sempre più s'incuriosiva
di quanto si dicesse di lui, e i liberali stessi lo stimavano
uomo di molto ingegno.
La cagione principale della mala fama del conte era
questa: ch'egli era creduto capo del partito ultra a Parma;
e che alla testa del partito liberale era una marchesa
Raversi, donna ricchissima, intrigante e capace di tutto:
anche di spuntarla. Il principe badava molto a non scontentar
quello de' due partíti che non era al governo: sapeva
bene che anche con un ministero preso nel salotto
della marchesa, il padrone sarebbe stato sempre lui. Di
tali intrighi, a Grianta davano infiniti ragguagli; e intanto,
poiché il Mosca non era presente e tutti concordavano
nel reputarlo ministro di prim'ordine e avveduto
uomo d'azione, ai suoi capelli incipriati non si pensava
più: simbolo di tutto ciò che è lento e triste, non apparivano
più alla mente se non come un particolare di niuna
145
importanza, una delle tante usanze imposte dalla Corte
nella quale egli pur rappresentava una così splendida
parte. — Una Corte — diceva la contessa alla cognata
— è ridicola, ma diverte: è un gioco che offre di che
spassarsi, ma del quale bisogna non discuter le regole.
Chi ha mai pensato a discuter le assurde regole del picchetto?
Ma una volta ammessa, è piacevole il far l'avversario
repic et capot.
All'autore di quelle numerose e deliziose lettere la
contessa pensava assai spesso: e il giorno nel quale le riceveva
era un molto bel giorno per lei; pigliava la sua
barca e se le andava a leggere alla Pliniana, a Belan, al
bosco della Sfondrata, in una delle parti insomma più
amene del lago, e pareva consolarsi un po' dell'assenza
di Fabrizio. Certo ella non poteva negare che il conte
fosse innamorato: e un mese non passò senza ch'essa
sentisse nata nell'animo suo un'amichevole tenerezza
per lui. Dal canto suo, il Mosca era quasi sincero quando
le offriva di dimettersi, di piantare il ministero, e di
andare a passar la vita con lei a Milano, o dovunque le
piacesse. «Io ho — scriveva — quattrocento mila franchi,
che ci daran sempre quindicimila lire di rendita.» E
di nuovo un palco al teatro, carrozza, cavalli, ecc., rifletteva
la contessa: dolci sogni. Sulle rive del lago, le cui
sublimi bellezze l'avvolgevano novamente d'incanti,
passeggiava fantasticando, rivivendo con l'immaginazione
la vita splendida e gaia che d'improvviso, a malgrado
d'ogni apparenza, ridiveniva possibile. Si rivedeva
sul Corso lieta come a' bel tempi del viceré. Una secon-
146
da giovinezza comincerebbe!
Qualche volta la sua ardente fantasia le celava la realtà
delle cose, ma non eran mai possibili in lei le illusioni
volontarie dei pusillanimi. Era una donna di buona fede,
massime con se stessa. «Se sono un po' troppo avanti
con gli anni per far pazzie, — pensava — l'invidia che
s'inganna come l'amore può avvelenarmi l'esistenza a
Milano. Dopo la morte del mio povero marito, la mia
nobile miseria ebbe la sua parte di buon successo: la rinuncia
di due grosse fortune. Il povero conte Mosca non
può offrirmi la ventesima parte dell'opulenza che deponevano
a' miei piedi quei due imbecilli di Limercati e di
Nani. La magra pensione di vedova, faticosamente ottenuta,
il licenziamento delle persone di servizio fecero un
certo rumore: e venti carrozze alla porta della casa dov'io
m'ero ritirata in una camera al quinto piano, furono
spettacolo che non si vede tutti i giorni. Ma per quanto
garbo io vi metta, se torno a Milano con la mia pensioncina
e il modesto benessere borghese che mi posson
dare le quindicimila lire che rimarranno a Mosca, dopo
le sue dimissioni, non mi mancheranno momenti sgradevoli.
Già un'arma terribile in mano all'invidia sarà questa:
che il conte, per quanto da un gran pezzo diviso dalla
moglie, è ammogliato. A Parma si sa della separazione,
ma a Milano sarà appresa come una novità e ne daranno
la colpa a me. E così addio, mio bel teatro della
Scala, divino lago di Como, addio!»
Non ostante queste previsioni, se la contessa avesse
avuto un patrimonio, per piccolo che fosse, avrebbe ac-
147
cettato l'offerta delle dimissioni del Mosca. Si considerava
come una donna già attempata e la Corte le faceva
un po' paura; ma ciò che di qua dalle Alpi parrà assolutamente
inverosimile è che il conte sarebbe stato felicissimo
di dimettersi e seppe persuaderne l'amica. In tutte
le sue lettere sollecitava con animo sempre più acceso
un secondo convegno a Milano che gli fu finalmente accordato.
— Se giurassi che ho per voi una passione furiosa
— gli diceva la contessa un giorno a Milano —
mentirei: sarei troppo felice di poter amare, oggi a trent'anni
come amai a ventidue! Ma ho già visto cader tante
cose che credei eterne! Io ho per voi un'amicizia affettuosa,
una fiducia senza limiti, e di tutti gli uomini che
conosco siete quello che preferisco. — La contessa si
credeva sincerissima; pure, nella fine, questa dichiarazione
conteneva una piccola bugia. Forse, se Fabrizio
avesse voluto, egli sarebbe stato nel suo cuore il primo:
ma, agli occhi del conte Mosca, Fabrizio era un bambino.
Questi era a Novara da tre anni, quando il conte
giunse a Milano, e andò in fretta a parlare col barone
Binder per lui; e gli parve intendere che l'esilio era un
provvedimento irrimediabile.
Il Mosca non era andato solo a Milano: lo accompagnava
nella sua stessa carrozza il duca Sanseverina-Taxis,
un bel vecchietto di sessantotto anni, grigio, lindo,
correttissimo, ricchissimo, ma di piccola nobiltà. Suo
nonno aveva fatto milioni come appaltatore generale
delle entrate dello Stato di Parma: suo padre s'era fatto
nominare ambasciatore alla Corte di *** con questo ra-
148
gionamento: «Vostra Altezza dà al suo inviato a ***
trentamila lire, quante gli bastano per fare una assai magra
figura: ora se si degnerà di accordare a me quest'ufficio,
io accetterò un assegno di seimila, mi obbligherò a
spenderne a *** centomila all'anno, e a farne versare
ogni anno dal mio amministratore ventimila alla cassa
del ministero degli esteri. Con questa somma si potrà
pagare un segretario d'ambasciata, qual si voglia, che
stia con me e io non mi mostrerò troppo geloso dei segreti
diplomatici, se pur ce ne saranno. A me preme lo
splendore della mia casa, di nobiltà recente, e desidero
darle lustro mediante l'assunzione di qualche alto ufficio
dello Stato».
Il duca attuale, figlio di questo ambasciatore, aveva
commesso la storditaggine di mostrarsi liberaleggiante;
e da due anni era alla disperazione. Durante il dominio
napoleonico aveva perduto due o tre milioni per la sua
ostinazione nel far l'emigrato, e con tutto ciò, ristabilitosi
l'ordine in Europa, non gli era riuscito d'ottenere un
certo gran cordone che decorava il ritratto paterno; il desiderio
insoddisfatto lo faceva sfinire di rammarico.
A tale grado di intimità erano oramai giunti i due innamorati
(e così sempre avviene in simili casi in Italia)
che la vanità fra di loro non aveva più ragion d'essere; sì
che il conte poté molto semplicemente dire alla donna
adorata:
— Io posso proporvi due o tre progetti, tutti ben combinati;
da tre mesi non penso che a questo. Primo progetto:
io do le mie dimissioni, e noi viviamo come due
149
buoni borghesi a Milano, a Firenze, a Napoli, o dove vi
piacerà meglio. Avremo quindicimila lire di rendita, oltre
le munificenze del principe che potran durare più o
meno.
«Secondo: voi vi degnate di venir nel paese dove ho
qualche potere, comperate una terra, per esempio Sacca,
bella casa in mezzo a una foresta che domina il corso
del Po: in otto giorni si può avere il contratto firmato. Il
principe vi aggrega alla sua Corte. Ma qui nasce una difficoltà.
A Corte vi accoglieranno benissimo: nessuno
s'arrischierebbe a rifiatare davanti a me: e del resto la
principessa si crede infelice, e io le ho reso, a vostra intenzione,
qualche servigio. Ma il guaio principale è questo:
il principe è molto devoto, e, voi lo sapete, fatalità
vuole ch'io sia ammogliato: qui sta la sorgente di una infinità
di piccole seccature. Voi siete vedova; bella condizione:
ma bisognerebbe cambiarla con un'altra: ed ecco
l'oggetto della mia terza proposta.
«Si potrebbe trovare un marito poco incomodo: ma
prima di tutto bisognerebbe che fosse molto avanti con
gli anni, perché voi non vorrete togliermi la speranza di
potergli succedere un giorno o l'altro. Or io ho concluso
questo affare col duca Sanseverina-Taxis, il quale, ben
inteso, non sa il nome della futura duchessa. Sa soltanto
che ella lo farà ambasciatore e gli procurerà il gran cordone
che suo padre aveva, e la cui privazione lo rende il
più infelice degli uomini. Salvo questa debolezza, il
duca non è poi troppo stupido; si fa mandar da Parigi gli
abiti e le parrucche. Non è uomo da malvagità premedi-
150
tate, crede sul serio che l'onore consista nell'avere un
cordone, e si vergogna delle proprie ricchezze. Un anno
fa venne a propormi di fondare un ospedale per avere il
famoso cordone; ed io mi burlai di lui; ma lui non ha affatto
pensato a burlarsi di me quand'io gli ho proposto
un matrimonio. La mia prima condizione è stata, s'intende,
che mai rimetterà piede a Parma.
— Ma sapete che quel che mi proponete è immoralissimo?
— disse la contessa.
— Non più immorale di quanto si fa nella Corte di
Parma e in venti altre! L'assolutismo ha questo di buono,
che santifica tutto agli occhi del popolo. Ora che
cosa è una ridicolaggine di cui nessuno s'accorge? Per
vent'anni tutta la nostra politica si ridurrà ad aver paura
dei giacobini: e che paura! Ogni anno ci crederemo alla
vigilia del '93. Voi sentirete, spero, i bel paroloni che
spiffero a questo proposito ne' miei ricevimenti! Sono
una bellezza! Tutto ciò che potrà un po' diminuire questa
paura, sarà moralissimo agli occhi dei nobili e dei
devoti. A Parma, oggi, chi non è nobile o devoto è in
prigione o fa i bauli per andarci. Credete pure che di
questo matrimonio nessuno dirà nulla se non il giorno
ch'io sarò in disgrazia. Questa sistemazione non è una
bricconata perché non danneggia nessuno, e ciò è, mi
pare, l'essenziale. Il principe, al cui favore siamo avvezzi
a ricorrere, non ha messo che una sola condizione al
suo consenso, ed è che la futura duchessa sia nobile.
L'anno scorso, il mio posto, tutto compreso, m'ha fruttato
centosettemila lire; e la mia rendita dové ascendere a
151
centoventiduemila; ventimila ne ho impiegate a Lione.
Ora scegliete voi! O una vita ultra signorile, con centoventiduemila
lire da spendere, che a Parma equivalgono
almeno a quattrocentomila a Milano; ma a patto di conchiudere
questo matrimonio che vi da il nome d'un
uomo passabile e che non vedrete che una sola volta e
all'altare; oppure la piccola vita borghese con quindicimila
lire a Firenze o Napoli, perché anch'io son di parere
che v'hanno troppo ammirata a Milano: l'invidia ci
perseguiterebbe e riuscirebbe forse ad amareggiarci. Gli
splendori della vita principesca a Parma avranno, spero,
qualche attrattiva di novità anche per voi che avete visto
la corte del principe Eugenio: e sarebbe a ogni modo ragionevole
conoscerli prima di rinunziarvi. Non crediate
ch'io voglia forzar la vostra scelta: per me è decisa; e
alle mie grandezze presenti preferisco la vita a un quarto
piano con voi.
Fra i due amanti la possibilità di quel singolare matrimonio
fu discussa ogni giorno. La contessa vide a un
ballo alla Scala il duca Sanseverina-Taxis, che non le
fece cattiva impressione. In una delle loro ultime conversazioni,
il conte Mosca riassumeva così la sua proposta:
— Bisogna pur decidersi, se vogliamo passar bene il
resto della nostra vita, e non invecchiar prima del tempo.
Il principe ha già dato la sua approvazione; Sanseverina
non c'è male... può andare. Ha il più bel palazzo di
Parma, è ricco sfondato: ha sessantotto anni e una smania
frenetica pel gran cordone; disgraziatamente c'è nel-
152
la sua vita una macchia che lo contrista: comprò per diecimila
franchi un busto di Napoleone fatto dal Canova.
E non basta: c'è un secondo peccato: che lo farà morire
se voi non lo soccorrete. Prestò venticinque napoleoni a
Ferrante Palla, un pazzo di Parma, ma pazzo non senza
genio, che abbiam dovuto condannare a morte, fortunatamente
in contumacia. Questo Ferrante non ha fatto che
un duecento versi impareggiabili. Ve li reciterò una volta
o l'altra; bellissimi, degni di Dante. Il principe manda
Sanseverina alla corte di ***: lui vi sposa lo stesso giorno
della sua partenza, e, scorso un anno da questo viaggio
al quale egli darà nome di ambasciata, riceverà il
cordone senza del quale non sa vivere. Avrete in lui un
fratello che non vi sarà antipatico: sottoscriverà anticipatamente
tutto quel ch'io vorrò; e voi lo vedrete o pochissimo
o mai, secondo vi parrà meglio. Egli sarà contentissimo
di non farsi vedere a Parma dove gli sono
molesti la memoria del nonno intendente, e il suo supposto
liberalismo. Il nostro carnefice Rassi sostiene che
il duca è stato di nascosto abbonato al Constitutionnel e
che il poeta Ferrante Palla ha fatto da intermediario; e
questa calunnia è stata per un pezzo il più serio ostacolo
al consenso del principe. Chi mai potrebbe tenere in colpa
lo storico dello esporre fedelmente e nei minimi particolari
quanto gli fu narrato? È forse colpa sua se i personaggi,
sedotti da pressioni delle quali purtroppo ei
non partecipa, scendono ad azioni profondamente immorali?
Vero è che di questi fatti non ne succedon più in
un paese nel quale l’unica passione che sopravvive a
153
tutte le altre è il denaro, strumento di vanità.
Tre mesi dopo gli avvenimenti fin qui raccontati, la
duchessa Sanseverina-Taxis meravigliava la Corte di
Parma con la sua cordiale amabilità e con la nobile serenità
del suo spirito: la sua casa era, senza possibile confronto,
la più gradevole della città. Questo il conte Mosca
aveva promesso al padrone. Ranuccio Ernesto IV,
principe regnante, e la principessa, ai quali fu presentata
da due delle più illustri signore del paese, le fecero una
squisita accoglienza. La duchessa era curiosa di veder
questo principe, arbitro della sorte dell'uomo ch'ella
amava, e voleva piacergli: ci riuscì anche troppo. Vide
un uomo alto, piuttosto grosso, con capelli, baffi e favoriti
enormi che i cortigiani dicevan d'un bel biondo, ma
che per il lor colore sbiadito in qualunque altro luogo
avrebbero suscitata una immagine e suggerita una parola:
capecchio. Sulla faccia larga sporgeva a mala pena
un nasino piccolissimo, quasi femmineo. Ma la duchessa
osservò che per notar tutte quelle bruttezze era necessaria
un'analisi minuziosa: in complesso il principe aveva
l'aspetto d'un uomo di carattere e intelligente. Il suo
portamento era maestoso, i suoi modi non senza una
gran dignità; salvo quando si proponeva di fare impressione
sul suo interlocutore; allora si confondeva, s'inviluppava,
per così dire, da se stesso e finiva a dondolarsi
un po' sopra una gamba e un po' sull'altra. Del resto, Ernesto
IV aveva occhio penetrante e dominatore, nobiltà
nel gesto, parola misurata e concisa.
Il Mosca aveva avvertito la duchessa che nel gabinet-
154
to dove il principe dava le udienze era un gran ritratto in
piedi di Luigi XIV e una molto bella tavola di scagliola
di Firenze. Ella s'accorse subito dell'imitazione: evidentemente
egli presumeva copiare nella nobiltà dello
sguardo e del discorso Luigi XIV e s'appoggiava sulla
tavola di scagliola per scimmiottare gli atteggiamenti di
Giuseppe II. Dette alla duchessa le prime poche parole,
si sedé per dare a lei modo di usare del diritto di seggio
che spettava al suo grado. A Parma le duchesse, i principi
e le mogli dei grandi di Spagna hanno diritto allo sgabello
e cioè possono sedersi senza attenderne permissione;
le altre signore invece debbono aspettare d'essere invitate
dal principe o dalla principessa; e, per indicare la
differenza dei gradi, queste auguste persone hanno cura
di lasciar passare qualche breve intervallo prima d'invitar
le non duchesse a sedersi. La Sanseverina osservò
che a certi momenti l'imitazione di Luigi XIV era nel
principe un po' troppo manifesta: per esempio, quando
sorrideva con bontà, reclinando leggermente il capo.
Ernesto IV vestiva un frac d'ultima moda giunto allora
allora da Parigi: da questa città che detestava, si faceva
mandare ogni mese un frac, una redingote e un cappello:
ma mescolando bizzarramente i costumi, pel ricevimento
della duchessa s'era messo calzoni rossi, calze
di seta e scarpini accollati, come se ne vedon nei ritratti
di Giuseppe II.
Ricevé la duchessa garbatamente: e le disse anche
cose argute e fini: ma ella notò benissimo che in quelle
accoglienze non v'era stato nulla di straordinario. — Sa-
155
pete perché? — le disse il conte Mosca. — Perché Milano
è più bella e più grande di Parma; e gli sarebbe parso,
se v'avesse fatto le accoglienze ch'io m'aspettavo, e
che mi aveva lasciato sperare, di far figura di un provinciale
in estasi davanti alle grazie d'una bella signora che
viene dalla capitale. E certo è stato anche un po' contrariato
da un fatto che non so come dirvi: il principe non
vede a Corte una donna che possa gareggiar con voi di
bellezza. Questo è stato ieri sera, nell'andare a letto, l'unico
argomento della conversazione col primo cameriere
Pernice il quale, bontà sua, mi è deferente. Prevedo
una rivoluzione nell'etichetta: il mio peggior nemico a
Corte è uno sciocco, che chiamano il generale Fabio
Conti. Immaginatevi un originale che è stato forse un
giorno alla guerra e perciò si crede lecito di scimmieggiare
il contegno di Federico il Grande, e non basta:
imita anche la nobile affabilità del Lafayette, perché è
qui il capo del partito liberale. (Sa Dio che razza di liberali!)
— Conosco Fabio Conti; — disse la duchessa — l'ho
visto una volta vicino a Como; leticava coi gendarmi;
— e raccontò il piccolo episodio che il lettore forse ricorda.
— Voi saprete un giorno, se con la vostra intelligenza
riuscirete a penetrare i misteri della nostra etichetta, che
le signorine non vanno a Corte se non dopo maritate.
Ebbene, il principe è con così ardente patriottismo desideroso
che Parma si dimostri superiore a tutte le altre
città, da trovar modo, scommetto, di farsi presentare la
156
piccola Clelia Conti, figliuola del nostro Lafayette. È
veramente carina, e passava, fino a otto giorni fa, per la
maggior bellezza dello Stato parmense.
«Io non so, — continuò il conte — se delle orribili
cose che i nemici del principe han scritto e pubblicato
sul conto suo sia giunta notizia a Grianta: lo han dipinto
un mostro, un cannibale: il fatto sta che Ernesto IV era
pieno di parecchie piccole virtù e si può aggiungere che
se fosse stato invulnerabile avrebbe seguitato a servir di
bello esempio ai sovrani. Ma in un momento di stizza,
anche per imitare un poco Luigi XIV, che fece tagliar la
testa a non so più quale eroe della Fronda rimasto tranquillo
in una sua terra presso Versaglia, e cinquant'anni
dopo che di Fronda non si parlava più, un brutto giorno
Ernesto IV ha fatto impiccar due liberali. Par che questi
imprudenti tenessero riunioni in certi dati giorni per dir
male del sovrano, e per pregar Iddio che mandasse un
po' di peste a Parma, e la liberasse dal tiranno. La parola
«tiranno» fu accertata. Rassi sentenziò che questo era
«cospirare» e li fece condannare a morte: l'esecuzione
d'uno di loro, il conte L..., fu orribile. Tutto questo accadeva
prima che venissi io. Da quel momento, — soggiunse
il conte abbassando la voce — il principe va soggetto
ad accessi di terrore indegni d'un uomo, ma che
son la ragione unica del favore ch'io godo. Senza questa
paura, i miei meriti sarebbero d'una specie troppo rude,
troppo aspra, per essere apprezzati da una Corte dove
prospera la specie imbecille. È cosa da non credere ma
non è men vera per questo: il principe prima di coricarsi
157
guarda sotto il letto: e spende un milione all'anno, il che
a Parma è come dir quattro milioni a Milano, per avere
un buon servizio di polizia. E il capo di questa terribile
polizia eccolo qui: sono io; e per la polizia, cioè a dire
per la paura, io son divenuto ministro della guerra e delle
finanze: siccome il ministro degl'interni poi è, di
nome, mio superiore, in quanto il servizio di polizia è
nelle sue attribuzioni, ho fatto dar questo portafogli al
conte Zurla-Contarini, uno stupido animale da fatica che
si piglia il gusto di scrivere ogni giorno un'ottantina di
lettere. Ne ho ricevuto una stamani sulla quale il conte
Zurla-Contarini s'è dato il piacere di segnar di suo pugno
il numero di protocollo: 20, 715.»
La duchessa Sanseverina fu presentata alla triste principessa
di Parma, Clara-Paolina, la quale perché suo
marito aveva un'amante (la bellissima marchesa Balbi)
si credé la più infelice persona dell'universo, e ne diventò
forse la più noiosa. Era una donna assai alta e magra,
che non aveva ancora trentasei anni e ne dimostrava cinquanta.
Volto di fattezze regolari e di lineamenti delicati,
non ostante lo guastassero un po' due grandi occhi rotondi
che non vedevan tre passi distante, nell'insieme
avrebbe potuto dirsi una bella persona, se la principessa
non si fosse trascurata un po' troppo. Nel ricever la Sanseverina
si mostrò talmente impacciata che alcuni cortigiani
nemici del Mosca si permisero osservare che le
parti parevano scambiate: si sarebbe detto che la principessa
fosse la signora venuta all'udienza, e, viceversa, la
duchessa fosse lei la sovrana. La duchessa infatti, mera-
158
vigliata e sconcertata, non sapeva dove pescar parole e
modi per porsi in situazione inferiore a quella in cui la
principessa si collocava da sé. Per restituire una tal quale
pacatezza all'animo della sovrana che pur non difettava
d'intelligenza, la duchessa non seppe trovar di meglio
che intavolare e tirare in lungo una dissertazione di botanica.
Clara-Paolina era veramente dotta in quegli studi,
e in bellissime serre custodiva molte e rare piante
tropicali. Sebbene in fondo non mirasse che a trarsi dall'imbarazzo,
la duchessa si conquistò per sempre la sovrana,
che timida e quasi interdetta al cominciar dell'udienza,
tanto poi se ne compiacque che, contro tutte le
regole dell'etichetta, quel primo ricevimento non durò
meno di un'ora e un quarto. Il giorno dopo la duchessa
comprò parecchie piante esotiche e si spacciò per appassionata
della botanica.
La principessa passava la sua vita col venerabile padre
Landriani, arcivescovo di Parma, uomo di studi e
anche d'ingegno e perfetto galantuomo; ma che offriva
occasione di sorridere a chi lo vedeva seduto sulla grande
poltrona di velluto cremisi dirimpetto a Sua Altezza
(secondo i diritti della sua carica) fra le dame d'onore e
due dame per accompagnare. Il vecchio prelato, dai lunghi
capelli bianchi, era anche più timido, se possibile,
della principessa; si vedevano ogni giorno, e tutte le
udienze cominciavano con un quarto d'ora d'ininterrotto
silenzio. La contessa Alvisi, una delle dame per accompagnare,
era diventata una specie di favorita, perché trovava
sempre modo di far rompere quel silenzio e di in-
159
coraggiarli a parlare.
Per compier la serie delle presentazioni, la duchessa
fu ricevuta da S. A. il principe ereditario, personaggio
più alto di suo padre, più timido di sua madre. Aveva sedici
anni ed era forte nella mineralogia: diventò tutto
rosso vedendola entrare e fu siffattamente disorientato
che non riuscì a trovar parola da dire a quella bella signora.
Anche lui era un assai bel giovine e passava le
giornate ne' boschi, il martello alla mano. Quando la duchessa
si alzò per metter fine a quell'udienza taciturna:
— Mio Dio, signora, quanto siete bella! — sclamò il
principe ereditario; esclamazione che alla signora non
parve fuori di posto.
La marchesa Balbi, una giovine di venticinque anni,
fino a due o tre anni innanzi che la Sanseverina andasse
a Parma poteva essere additata come il più perfetto modello
della leggiadria italiana. Ora gli occhi eran sempre
i più begli occhi del mondo, e le sue graziose smorfiette
eran quelle di prima: ma, vista da vicino, la sua pelle era
tutta solcata da piccole sottilissime rughe che facevan di
lei una giovine vecchia. Vista a una certa distanza, per
esempio nel suo palco al teatro, era ancora una bellezza;
e la gente che andava in platea giudicava il principe
uomo d'assai buon gusto. Questi passava tutte le sue serate
dalla Balbi, spesso senza aprir bocca; e questa noia
del principe era tale tormento per la povera donna che a
furia di soffrire era divenuta d'una magrezza straordinaria.
Pretendeva a grande sagacità e, avendo bellissimi
denti, sorrideva sempre maliziosamente, e anche quando
160
non aveva alcuna opinione da esprimere, tuttavia voleva
col suo sorriso di donna scaltrita lasciar intendere qualcosa
di più di quanto le sue parole dicessero. Il conte
Mosca diceva che dal contrasto de' continui sorrisi con
gli interni sbadigli nascevano le rughe che le rigavan la
pelle. La marchesa Balbi spelluzzicava in tutti gli affari
dello Stato: non si faceva un contratto di mille lire senza
che ci sortisse per lei un «ricordo» (era la parola d'uso
corretto a Parma). La voce pubblica mormorava ch'ella
avesse impiegato sei milioni in Inghilterra; ma in verità
la sua fortuna, del resto assai recente, non arrivava al
milione e mezzo. Per essere al sicuro dalle sue sagacità
e tenerla sotto mano, il conte Mosca aveva voluto esser
ministro delle finanze. La passione vera e sola della
marchesa era la paura, mascherata da un'avarizia sordida.
— Io morrò sulla paglia — diceva spesso al principe,
che andava sulle furie a sentirglielo dire. La duchessa
osservò che l'anticamera del palazzo Balbi, tutta scintillante
di dorature, era illuminata da una sola candela
sgocciolante su d'un tavolo di marmo prezioso, e che le
porte del salotto avevan sudice tracce delle mani della
servitù.
— M'ha ricevuto — raccontò la duchessa all'amico
suo, — come se avesse aspettato da me una gratificazione
di cinquanta lire.
La serie dei brillanti successi della duchessa fu interrotta
dal ricevimento della più astuta dama della Corte,
la famosa marchesa Raversi, consumata intrigante che
stava a capo del partito avverso al Mosca. S'era impun-
161
tata a farlo cadere, massime da qualche mese; perché,
nipote del duca Sanseverina, temeva compromessa l'eredità
dalle seduzioni della nuova duchessa. — La Raversi
non è donna da non tenerne conto; — diceva il conte all'amica
— io la credo capace di tutto, tanto che mi son
diviso da mia moglie solo perch'ella s'ostinava a voler
per amante il cavaliere Bentivoglio, amico della Raversi.
— Questa grande virago dai capelli ala di corvo, famosa
pei diamanti che si metteva fin dalla mattina e pel
rossetto del quale si spalmava senza parsimonia le guance,
s'era dichiarata subito nemica della duchessa, e ricevendola
si fece un obbligo di cominciar le ostilità. Il
duca Sanseverina nelle lettere che scriveva da *** pareva
così entusiasta dell'ambasciata e segnatamente della
speranza del gran cordone, che la famiglia temé egli lasciasse
una parte del suo patrimonio alla moglie colmata
da lui di ogni sorta di piccoli regali. La Raversi, sebbene
indiscutibilmente brutta, aveva per amante il conte Balbi,
il più bell'uomo della Corte; e di solito riusciva in
tutto quello in cui metteva mano.
La duchessa impiantò la casa con grande magnificenza:
il palazzo Sanseverina era sempre stato uno dei più
splendidi a Parma; e, in vista dell'ambasciata e del gran
cordone, il duca per abbellirlo ancora spese somme
enormi. La duchessa diresse i lavori.
Il conte Mosca aveva indovinato: pochi giorni dopo il
ricevimento della duchessa, Clelia Conti venne a Corte.
L'avevan fatta canonichessa. Questo favore poteva essere
supposto un attentato al prestigio del conte: per evitar
162
maligne dicerie la duchessa, col pretesto di inaugurare i
propri giardini, dette una festa e con molta garbata abilità
riuscì a far di Clelia, ch'ella chiamava la sua piccola
amica del lago di Como, la regina della serata. La fanciulla,
sebbene taciturna, fu graziosissima nel suo modo
di raccontar quanto era avvenuto sul lago e nel mostrar
la sua riconoscenza. La dicevano molto devota e desiderosa
di solitudine; e il conte soggiungeva: — Scommetterei
che è tanto intelligente da vergognarsi di suo padre.
— La duchessa si prese di amicizia per quella giovinetta
che già le aveva ispirata una singolare simpatia, e per
non apparir gelosa, la volle seco in tutti i divertimenti.
Anche questo era parte del sistema ch'ella s'era fatto e
che consisteva nell'adoperarsi comunque ad attenuare
gli odii dai quali il conte era circondato. Tutto oramai le
sorrideva: la divertiva il vivere in una Corte dove è sempre
da temere che una burrasca scoppi quando meno ci
si pensa. Teneramente affezionata al conte, le pareva di
ricominciar la vita. E il conte, cui quell'affezione faceva
oltre ogni dire felice, poteva così molto pacatamente
meditare su tutto ciò che si riferiva alle sue mire ambiziose.
Infatti, due mesi dopo l'arrivo della duchessa, ottenne
patente e onori di primo ministro, onori i quali
sono presso a poco simili a quelli che si rendono al sovrano.
Tutto poteva oramai il conte sull'animo del principe:
e se n'ebbe una prova di cui tutti a Parma rimasero
sbalorditi. A dieci minuti dalla città, verso sud-est, sorge
la cittadella famosa la cui gran torre alta centottanta piedi
si scorge dal piano a distanza grandissima. Costruita
163
dai Farnese nipoti del papa Paolo III, verso i primi del
secolo XVI, sul modello del Mausoleo d'Adriano, questa
torre è così massiccia che sulla spianata che le sta
alla cima è stato possibile elevare un palazzo pel governatore
e una nuova prigione, detta appunto Torre Farnese.
Edificata in onore del primogenito di Ranuccio Ernesto
II, amante corrisposto della matrigna, questa prigione
è stimata singolarmente bella in Italia. Orbene: venne
alla duchessa la curiosità di vederla. Il giorno della sua
visita il caldo era a Parma opprimente; il trovare lassù
l'aria un po' mossa le gradì tanto che vi si trattenne qualche
ora. Naturalmente, si affrettarono ad aprirle le sale
della Torre Farnese, sulla cui piattaforma s'incontrò con
un povero liberale carcerato che vi godeva la mezz'ora
di passeggiata concessagli ogni tre giorni. Ritornata a
Parma, non ancora assuefatta alla discretezza necessaria
in una Corte di monarca assoluto, parlò e riparlò di
quell'uomo che le aveva raccontata la sua storia. Il partito
della marchesa fece tesoro di quei discorsi e li divulgò
quanto più poté con la speranza che il principe, conosciutili,
se ne adirerebbe: Ernesto IV soleva infatti ripetere
che l'essenziale è colpir le immaginazioni. Sempre è
una gran parola, diceva, e in Italia anche più terribile
che altrove: perciò in vita sua non aveva mai accordato
una grazia. Otto giorni dopo la sua visita alla cittadella,
la duchessa ricevé decreto di «commutazione di pena»
senza alcuna indicazione di nome. Doveva scriverlo lei:
e il prigioniero così designato otterrebbe la restituzione
dei beni e il permesso d'andar a passare il resto della sua
164
vita in America. La duchessa scrisse il nome dell'uomo
che le aveva parlato sulla piattaforma della cittadella.
Disgraziatamente si venne poi a sapere che era un misto
di pusillanime e di furfante, e che proprio per le sue
confessioni Ferrante Palla era stato condannato a morte.
Quella grazia concessa in forma così inusitata fu la più
potente dimostrazione del favore onde la Sanseverina
era accolta nella Corte di Parma. Il conte Mosca non
stava in sé dalla contentezza: furono quelli bel giorni
per lui ed esercitarono un'azione decisiva sulle sorti di
Fabrizio. Questi era sempre a Romagnano, nel Novarese,
e seguendo appuntino le istruzioni ricevute, si confessava,
andava a caccia, non leggeva, e faceva la corte
a una signora dell'aristocrazia. Di quest'ultima ingiunzione
la duchessa si dispiaceva: brutto segno per il conte;
ma ce n'era un altro e peggiore: che, cioè, pur essendo
sempre e in ogni cosa sincerissima con lui e pensando,
per così dire, in presenza sua, ad alta voce, non gli
parlava mai di Fabrizio senz'avere studiato prima la frase.
— Se volete, — le disse un giorno il conte — io scriverò
al vostro carissimo fratello sul lago di Como, e
dandocene cura i miei amici di *** ed io finiremo per
convincere il signor marchese Del Dongo a chieder la
grazia per il vostro Fabrizio. Se è vero, come io non mi
permetto di porre in dubbio, ch'egli sia un po' meglio dei
soliti giovinotti che caracollano sui loro cavalli inglesi
per le vie di Milano, che vita è quella di chi a diciotto
anni non fa nulla, e sa che non farà nulla mai? Se il Cie-
165
lo gli avesse concessa una passione qualsisia, magari
per la pesca all'amo, non ci avrei che ridire; ma che farà
egli a Milano, anche ottenuta la grazia? A una data ora
monterà un cavallo che si sarà fatto mandare dall'Inghilterra;
a un'altr'ora l'ozio lo guiderà da un'amante che gli
starà a cuore meno del suo cavallo.... Ma, se voi me l'ordinate,
mi studierò di procurarglielo, questo bel genere
di vita.
— Io vorrei che fosse ufficiale — disse la duchessa.
— Ma consigliereste voi a un sovrano di affidare un
posto che una volta o l'altra potrebbe aver la sua importanza
a un giovinetto suscettibile di entusiasmi, non
solo, ma che s'è tanto entusiasmato per Napoleone da
andare a trovarlo fino a Waterloo? Pensate che cosa sarebbe
di tutti noi, se Napoleone a Waterloo avesse vinto!
Non ci sarebbe la paura dei liberali, questo è vero, ma i
sovrani delle vecchie dinastie non potrebbero regnare
che sposando le figliuole de' suoi marescialli. La carriera
militare per Fabrizio sarebbe l'esistenza dello scoiattolo
nella gabbia girante: molto movimento per restar
sempre lì. Senza dire che avrebbe anche il dispiacere di
vedersi passare avanti tutti gli eroismi plebei! La prima
dote di un giovine, oggi, ossia per altri cinquant'anni,
fino a quando cioè durerà la nostra paura e la religione
non sarà rimessa in onore, è di non esser capace d'entusiasmo
e di avere una intelligenza mediocre.
«Io ho pensato una cosa; ma una cosa che da principio
vi farà strillare, e che mi darà per un pezzo assai
grattacapi. È una pazzia che son disposto a fare per voi:
166
ma qual è la pazzia ch'io non farei per un vostro sorriso?
— Ebbene? — chiese la duchessa.
— Ebbene: Parma ebbe tre arcivescovi della vostra
famiglia: Ascanio Del Dongo che scrisse nel 16..., Fabrizio
nel 1699, e un altro Ascanio nel 1740. Se Fabrizio
vuol entrar nella prelatura, e segnalarsi con virtù di
prim'ordine, io lo fo vescovo in qualche diocesi, e poi
arcivescovo qui, sempre, bene inteso, che duri la mia
autorità. C'è, lo riconosco, un'obiezione. Resterò io ministro
i parecchi anni che ci vogliono per mettere in atto
questo disegno? Il principe può morire, può avere la cattiva
idea di mandarmi a casa; ma, insomma, è questo il
solo modo ch'io abbia per giovare a Fabrizio in una forma
degna di voi.
Si discusse a lungo: di questo disegno la duchessa
non ne voleva sapere.
— Vediamo: tornate a dimostrarmi, ancora, — diceva
al conte — che non vi sono per Fabrizio altre vie. — Il
conte lo dimostrò, poi soggiunse:
— Voi rimpiangete l'uniforme; ma io non ci posso far
nulla.
La duchessa chiese un mese per pensarci su: scorso
quel tempo, finì per arrendersi, sospirando, alle savie
considerazioni del ministro.
— Montare impettito un cavallo inglese in qualche
grande città o darsi uno stato quale conviene alle proprie
origini: non c'è via di mezzo. Disgraziatamente, un gentiluomo
non può fare né il medico né l'avvocato, e questo
è il secolo degli avvocati. Tenete bene in mente —
167
insisteva — che voi ponete vostro nipote a Milano nella
stessa condizione dei giovani dell’età sua che passano
per i più fortunati. Ottenuta la grazia, voi gli date quindici,
venti, trentamila lire; questo importa poco: né a voi
né a me preme di far economie.
Alla duchessa invece premeva la fama: non voleva
che Fabrizio fosse uno scialacquatore e nient'altro: tornò
sui disegni del conte.
— Notate, — le diceva questi — ch'io non pretendo
mica di far di Fabrizio un prete esemplare, come ce n'è
tanti. No; prima di tutto è un gran signore: quando così
gli piaccia, potrà anche restar perfetto ignorante; e ciò
non impedirà ch'egli sia vescovo e arcivescovo, se il
principe seguita a credere alla utilità de' miei servigi. Se
i vostri ordini degneranno mutar le mie proposte in decreti
irrevocabili, bisognerà che Parma non vegga il nostro
protetto in condizioni modeste: la sua ascensione
scandalizzerebbe, se qui l'avessero conosciuto semplice
prete. A Parma deve venir con le «calze violette» ed
equipaggiato come si conviene: tutti indovineranno che
deve diventar vescovo e nessuno ci troverà da ridire.
«Se volete dar retta a me, bisognerebbe mandar Fabrizio
a Napoli a fare in tre anni il suo corso di teologia;
durante le vacanze potrà andare se vuole a Parigi o a
Londra, ma non si farà vedere a Parma.»
All'udir queste parole la duchessa si sentì rabbrividire.
Mandò un corriere al nipote dandogli appuntamento
a Piacenza: inutile aggiungere che il corriere era provvisto
di denari e di passaporti.
168
Giunto per primo a Piacenza, Fabrizio corse incontro
alla duchessa e l'abbracciò con tale effusione di tenerezza
ch'ella n'ebbe gli occhi pieni di lagrime. Ed ebbe caro
che il conte non ci fosse; dacché gli s'era legata, provava
ora per la prima volta una tale sensazione.
Fabrizio fu profondamente commosso; ma molto
spiacente dei disegni che la duchessa aveva concepiti
per lui. Aveva sperato sempre che, aggiustato l'affare di
Waterloo, gli sarebbe riuscito di fare il militare. Quel
che più fece impressione sulla duchessa, e valse ad accrescere
l'opinione romanzesca ch'ella aveva del nipote,
fu il reciso rifiuto di menar vita d'ozioso in una qualunque
delle grandi città italiane.
— Ma non ci pensi che bellezza andarsene al corso a
Firenze o a Napoli con cavalli inglesi... la sera in carrozza...
un appartamentino elegante....
E insisteva deliziandosi nel descrivere il godimento di
quei piaceri volgari, che vedeva Fabrizio ricusare sdegnosamente.
E pensava: «È un eroe!».
— E dopo dieci anni di questa bella vita, — diceva
Fabrizio — che cosa avrò io concluso, e che cosa sarò?
Un giovine «maturo» costretto a cedere il campo al primo
bell'adolescente che fa la sua comparsa nel mondo,
anche lui sopra un cavallo inglese.
Dapprincipio Fabrizio di vita ecclesiastica non volle
saperne: parlò di andare a Nuova York a farsi cittadino e
soldato repubblicano in America.
— Ah, che sbaglio! Non ci saranno guerre e tu dovrai
ricadere nella vita di caffè, peggiorata perché senza ele-
169
ganze né amori né musica — ribatté la duchessa. —
Credimi: per te, come per me, la vita d'America sarebbe
una triste vita. — E gli spiegò il culto del dollaro, e il rispetto
che bisogna avere per le plebi perché tutto dipende
dai loro voti. Si tornò alla carriera ecclesiastica.
— Prima di montar sul cavallo d'Orlando, — disse la
duchessa — renditi ben conto della cosa: non si tratta
punto d'essere un povero prete, più o meno esemplare
come l'abate Blanes. Ricordati ciò che furono i tuoi zii
arcivescovi di Parma; rileggi i ragguagli della loro vita
nel supplemento alla genealogia. A un uomo che porta
un nome come il tuo conviene prima di tutto di essere
un gran signore, nobile, generoso, protettore della giustizia,
destinato già anticipatamente a capeggiare l'ordine
al quale appartiene; e che in tutta la sua vita non
commetta che una sola bricconata: ma quella, fruttuosa.
— Così tutte le mie illusioni vanno in fumo; — osservava
Fabrizio sospirando — il sacrificio è duro! Confesso
che non avevo pensato mai a quest'orrore dei sovrani
assoluti per l'entusiasmo e per l'intelligenza, quand'anche
siano adoperati a loro profitto.
— L'entusiasmo è pericoloso. Basta talora una parola
calda, un capriccio del cuore, per gettare un entusiasta
nel partito avverso a quello che servì per tutta la vita.
— Entusiasta io! — sclamò Fabrizio. — Singolare
accusa per me che non posso nemmeno essere innamorato!
— Come? — fece la contessa.
— Quando io ho l'onore di far la corte a una bella
170
donna, anche nobile e devota, non mi riesce di pensare a
lei se non quando la vedo.
La confessione produsse uno strano effetto sulla duchessa.
— Ti domando un mese, — ripigliò Fabrizio — per
congedarmi dalla signora C... di Novara, e quel che m'è
più difficile ancora, per dare un ultimo addio a' bel castelli
in aria edificati sin da quando son nato. Scriverò
alla mamma che venga a salutarmi a Belgirate sulla riva
piemontese del lago Maggiore, e, di qui a trentun giorni,
sarò a Parma in incognito.
— Non ci pensar nemmeno! — sclamò la duchessa:
non voleva che il conte Mosca la vedesse parlare a Fabrizio.
Si rividero a Piacenza. La duchessa questa volta era
agitatissima: c'era burrasca alla Corte; il partito della
Raversi stava per trionfare. Non era impossibile che il
conte Mosca fosse surrogato dal generale Fabio Conti,
capo di quello che a Parma si chiamava «partito liberale
». Fuor che il nome del competitore, il quale andava
guadagnandosi il favore del principe, ella raccontò tutto
a Fabrizio. E tornò a discutere del suo avvenire, anche
nel caso che venisse a mancare la onnipotente protezione
del conte.
— Andrò a passar tre anni all'Accademia ecclesiastica
di Napoli: — dichiarò Fabrizio — poiché devo principalmente
essere un giovine gentiluomo, e tu non mi
costringi a condurre la vita di un seminarista virtuoso, il
soggiorno di Napoli non mi da pensiero: varrà sempre
171
meglio Napoli che Romagnano; anzi lassù la buona società
cominciava a fiutare in me l'odore di giacobino.
Ma nel mio esilio mi sono accorto che non so nulla,
neppure un po' di latino, neppure l'ortografia. Volevo ricominciare
la mia educazione a Novara. Studierò teologia
a Napoli! È una scienza complicata.
La duchessa fu contentissima di questa risoluzione.
— Se ci mandano via, — disse — ti verremo a trovare a
Napoli. Ma dal momento che tu accetti, almeno fino a
nuov'ordine, questo partito delle «calze violette», il conte,
che conosce bene l'Italia d'oggi, m'ha incaricato di
darti un consiglio. Credi o no a quel che t'insegneranno;
ma non far mai nessuna obiezione. Fa conto che t'insegnino
il whist: faresti obiezioni alle regole del whist? Al
conte ho detto che sei credente, e se n'è rallegrato, perché
l'esser credente è utile in questo mondo e nell'altro.
Ma, se lo sei, guardati dalle solite diatribe volgari contro
il Voltaire, il Diderot, il Raynal e gli altri scavezzacolli
francesi, precursori delle due Camere. Procura che questi
nomi ti vengan pronunciati il meno possibile; e quando
tu non te ne possa astenere, parla di questi signori
con una ironia tranquilla, come di gente già confutata da
un pezzo, e i cui assalti non hanno più alcuna importanza.
Credi ciecamente a tutto quel che ti diranno all'Accademia:
pensa che ci sarà chi terrà nota esattissima d'ogni
tua menoma obiezione: un piccolo intrigo galante, se è
condotto bene, te lo perdoneranno, ma un dubbio no: gli
anni sopprimon gl'intrighi e avvalorano i dubbi. Regolati
in questo modo anche innanzi al tribunale della peni-
172
tenza. Avrai una lettera di raccomandazione per un vescovo,
ch'è il factotum dell'arcivescovo di Napoli. La
tua scappata in Francia non la deve saper che lui, e a lui
solo racconta d'esserti trovato il 18 giugno nei pressi di
Waterloo. Ma abbrevia il racconto più che puoi, attenua
questa avventura; confessala soltanto perché nessuno ti
possa rimproverare d'averla nascosta. Eri tanto giovine
allora!
«Un altro consiglio del conte: se nel conversare ti viene
alla mente una risposta arguta, un di quegli argomenti
che tagliano la testa al toro e mutano l'andamento della
conversazione, non cedere alla tentazione di farti onore:
sta zitto. Le persone intelligenti ti leggeranno l'ingegno
negli occhi: e tu avrai tempo ad avere ingegno quando
sarai vescovo.»
Fabrizio esordì a Napoli con una modesta carrozza e
quattro domestici, buoni milanesi, mandatigli dalla zia.
Dopo un anno di studi, nessuno diceva ch'egli fosse
uomo d'ingegno: lo tenevano gran signore studioso,
molto generoso e un po' libertino.
Quest'anno, piacevole per Fabrizio, fu terribile per la
duchessa. Il conte fu tre o quattro volte sull'orlo del precipizio:
più pauroso che mai, perché per giunta il principe
credeva, licenziandolo, di liberarsi dalla odiosità di
condanne capitali pronunciate prima che il conte entrasse
nel ministero. Il Rassi era diventato il beniamino indispensabile.
Innanzi alla minaccia della grave iattura,
la duchessa si avvinse così passionatamente al Mosca
che non pensò più a Fabrizio. Pel caso possibile che il
173
licenziamento avvenisse, cominciarono a dire che l'aria
di Parma, umida infatti come in tutta la Lombardia, si
confaceva poco alla salute della duchessa. Finalmente,
dopo periodi di disfavore durante i quali fino a venti
giorni passarono senza che il conte primo ministro potesse
avere una particolare udienza dal principe, l'ebbe
vinta lui. Fece nominar Fabio Conti, il preteso liberale,
governatore della cittadella in cui si chiudevano i liberali
giudicati dal Rassi. — Se il Conti usa indulgenza ai liberali,
— diceva il conte all'amica sua — si manda in
malora come un giacobino cui le proprie dottrine fan dimenticare
i doveri di generale; s'egli è severo e senza
pietà (e questo è più probabile), finisce d'esser capo del
suo partito e si aliena le famiglie che hanno qualcuno
dei loro in cittadella. Questo meschino uomo sa darsi un
atteggiamento ossequioso quando il principe gli s'avvicina;
sa all'occorrenza mutarsi di vestito quattro volte in
un giorno, e magari discutere intorno a un quesito d'etichetta,
ma non è testa da sapersi scegliere la strada non
facile, che potrebbe portarlo a salvazione; e a ogni
modo, son qua io.
Il giorno successivo alla nomina di Fabio Conti, con
la quale era risolta la crisi, si seppe che a Parma si sarebbe
pubblicato un giornale ultramonarchico.
— Sa Dio quante mai liti farà sorgere questo giornale!
— disse la duchessa.
— Questo giornale — rispose il conte ridendo — è il
mio capolavoro! A poco a poco e a malincuore me ne
farò levar di mano la direzione dagli ultrafuribondi. Ho
174
fatto assegnare lauti stipendi ai redattori sicché da ogni
parte fioccheranno le istanze per avere un di quei posti.
È una faccenda che andrà per le lunghe un mese o due e
basterà a far dimenticare i passati pericoli. Già P. e D.,
persone serie e gravi, sono in riga.
— Ma questo giornale sarà la ridicola negazione del
senso comune!
— Su questo fo assegnamento! Il principe lo leggerà
ogni mattina e, sapendo che l'ho fondato io, ammirerà la
mia avvedutezza. Quanto ai particolari, li approverà o
non li approverà; intanto due delle ore che egli dà al lavoro,
saranno impiegate così. Il giornale ci procurerà
delle noie: poco male; ma quando arriveranno i guai
seri, fra otto o dieci mesi, esso sarà interamente in mano
degli ultrafuribondi, e saran loro che ne dovranno rispondere.
Io solleverò questioni, muoverò censure.... Insomma
io preferisco cento assurdità a una sola impiccagione.
Chi si ricorda più, dopo un paio d'anni, d'un articolo
del giornale ufficiale? E invece i figli, le famiglie
degli impiccati mi perseguiterebbero di odii implacabili
che mi accorcerebbero forse la vita.
La duchessa, sempre pronta ad appassionarsi per
qualche cosa, sempre in moto, non inerte mai, aveva
essa sola più vivacità che non tutta quanta la corte di
Parma. Ma non sapeva esser paziente, impassibile quanto
occorre per menar a buon fine un intrigo; tuttavia era
riuscita a stare al corrente dei maneggi delle piccole
consorterie, e cominciava a godere d'un suo particolare
prestigio presso il principe. Clara-Paolina, la sovrana,
175
circondata d'ogni maniera d'onori, ma prigioniera dell'etichetta
antiquata, si considerava la più infelice delle
donne. La Sanseverina le fece un po' di corte, e si prese
l'assunto di dimostrarle che ella era meno infelice di
quanto credesse. È da sapere che il principe non vedeva
la principessa che a pranzo. I pranzi duravan regolarmente
una trentina di minuti, e a volte passavano settimane
intiere senza ch'egli le rivolgesse la parola. La
Sanseverina si propose di mutar questo stato di cose: sapeva
divertire il principe, tanto più e meglio in quanto le
era riuscito di conservar intera la propria indipendenza.
Anche se avesse voluto, non le sarebbe stato possibile di
non urtar qualcuno degli imbecilli che pullulavano a
Corte. Questa specie di assoluta inabilità la faceva detestare
dal volgo de' cortigiani, tutti conti o marchesi forniti,
in media, di cinquemila lire di rendita. Ella fin dai
primi giorni se ne accorse e curò soltanto di piacere al
principe e alla principessa, la quale dal canto suo dominava
assolutamente il principe ereditario. La duchessa
era bravissima nel divertire Ernesto IV e si valeva dell'attenzione
ch'egli prestava a ogni sua parola per dar la
berta ai cortigiani che la detestavano. Dopo le sciocchezze
che il Rassi gli aveva fatto commettere, — e alle
sciocchezze sanguinose non c'è rimedio, — il principe
aveva qualche volta paura e si annoiava spesso; e questo
lo aveva ridotto invidioso. Sentiva di non potersi divertire
e gli dava malumore il divertimento degli altri: l'aspetto
della felicità lo mandava in furia. — Bisognerà
nascondergli il nostro amore — disse la duchessa al
176
conte; e aiutò il principe ad indovinare che il capriccio
per il conte, uomo del resto così degno di stima, le era
oramai quasi passato.
Fu un giorno di letizia per il principe, quello in cui
fece una tale scoperta. Ogni tanto la duchessa si lasciava
sfuggir qualche parola circa un progetto che vagheggiava
di pigliarsi ogni anno qualche mese di congedo, per
girare un po' l'Italia che non conosceva affatto. Sarebbe
andata a veder Napoli, Firenze, Roma. Ora, nulla poteva
fare al principe più gran dispiacere che questa specie di
diserzione. Era una delle sue maggiori debolezze: tutto
ciò che poteva sembrar dispregio per la sua capitale gli
era una ferita al cuore. Capiva di non aver modo alcuno
di trattener la duchessa, e ch'ella era di gran lunga la più
elegante e vivace fra le signore del Ducato. Data la pigrizia
italiana, parrebbe incredibile: ma il fatto è che per
prender parte a' suoi «giovedì», la gente dalle ville dei
dintorni tornava in città. Eran vere feste, per le quali
quasi ogni volta ella inventava qualche amena novità. Il
principe moriva di voglia di veder uno di questi giovedì;
ma come andare in una casa privata? Era cosa che né
suo padre né lui avevan fatto mai!
Un certo giovedì pioveva e faceva freddo; il principe
sentiva dal principio della serata a ogni momento le carrozze
che scotevano il selciato della piazza ducale andando
dalla Sanseverina. Lo prese l'impazienza. Come!
gli altri si divertivano, e lui, principe sovrano, signore
assoluto che avrebbe dovuto divertirsi più di tutti, lui
s'annoiava? Chiamò il suo aiutante di campo: ci volle il
177
tempo di collocare una dozzina di persone fidate lungo
la via che dal palazzo di Sua Altezza conduceva al palazzo
dei Sanseverina. E finalmente, dopo un'ora che gli
parve un secolo, e durante la quale venti volte fu tentato
di sfidar i pugnali uscendo all'impazzata e senza nessuna
precauzione, comparve nel salone della duchessa. Se ci
fosse caduto un fulmine, non avrebbe cagionato uno
stordimento altrettale. In un batter d'occhio, e via via
che il principe avanzava, alla gaiezza e al rumore succedeva
in quelle sale il silenzio della stupefazione. Tutti
gli occhi si appuntavano su di lui, spalancati dalla sorpresa;
i cortigiani parevan trasecolare. La sola duchessa
non dette segno di meraviglia. Quando finalmente le
persone presenti ebbero recuperato l'uso della parola, di
null'altro si curarono se non di risolvere questo importante
quesito: la duchessa era stata avvertita della visita,
o era anche per lei una sorpresa come per tutti?
Il principe si divertì: e del carattere impulsivo della
duchessa e del grande potere che le avevan dato i vaghi
accenni alla sua partenza si può giudicare da questo. Nel
riaccompagnare il principe, che le faceva dei complimenti,
le venne un'idea singolare e ch'ella osò esporre
molto semplicemente come una cosa naturalissima.
— Se tre o quattro di queste frasi così gentili che Vostra
Altezza prodiga a me le dicesse alla principessa mi
farebbe più contenta che ripetendomi qui ch'io sono graziosa.
Perché nulla al mondo mi consolerebbe se la principessa
prendesse in mala parte l'insigne favore di cui
Vostra Altezza mi ha onorato stasera.
178
Il principe la guardò fissa e rispose seccamente :
— Credo di esser padrone di andare dove mi piace.
La duchessa arrossì, e replicò subito:
— Volevo soltanto non esporre Vostra Altezza a muoversi
inutilmente; perché questo giovedì sarà l'ultimo:
vado a passar qualche giorno a Bologna o a Firenze.
Quand'ella rientrò nel salone, tutti la crederono all'apogeo
del favore; e aveva arrischiato quanto nessuno, a
memoria d'uomo, osò mai a Parma. Fece un segno al
conte, che lasciò la tavola del whist e la seguì in un salottino
appartato.
— Siete stata molto audace, — le disse — e io non ve
lo avrei consigliato; ma nel cuore degli innamorati —
aggiunse ridendo — la felicità accresce l'amore; e se voi
partite domattina io vi seguo domani sera. Vorrei partir
subito: ma bisogna che mi trattenga per questo noioso
Ministero delle finanze che ho fatto la sciocchezza di
addossarmi: ma in quattro ore bene impiegate si fa la
consegna di tutte le casse possibili e immaginabili. Torniamo
nel salone, amica mia, e pompeggiamoci ancora
di vanità ministeriale: forse diamo a Parma la nostra ultima
rappresentazione. Se si crede sfidato, l'uomo è capace
di tutto: e dirà di dare un esempio. Quando questa
gente se ne sarà andata, studieremo il modo di barricarci
stanotte: forse il meglio sarebbe partir subito per la vostra
tenuta di Sacca che, vicina al Po, ha di buono l'esser
mezz'ora distante dal confine austriaco.
L'amore e l'amor proprio della duchessa furono deliziosamente
accarezzati: guardò il conte e gli occhi le si
179
empiron di lagrime. Un ministro così potente, circondato
da una folla di cortigiani che lo opprimevano di
omaggi non minori di quelli che tributavano al principe
stesso, abbandonar tutto per lei, e con così cordiale semplicità
!
Tornando nel salone era pazza di gioia: tutti le si prosternavano.
— Com'è contenta la duchessa! — osservavano i cortigiani.
— Effetto della felicità. Non si riconosce! Finalmente
questa superiore anima romana si degna di apprezzare
il favore immenso che Sua Altezza le ha fatto!
Verso la fine della serata, il conte le si avvicinò:
— V'ho da dare delle notizie. — Subito coloro che le
eran dattorno si allontanarono. — Il principe, tornando a
palazzo, — continuò il conte — s'è fatto subito annunziare
alla principessa. Immaginate la sorpresa! Vengo a
rendervi conto, le ha detto, d'una serata veramente piacevole
che ho passato dalla Sanseverina. Lei stessa m'ha
pregato di venirvi a ragguagliare dei mutamenti e degli
abbellimenti che ha fatto in quel vecchio palazzo affumicato.
S'è messo a sedere, e ha cominciato la descrizione
delle vostre sale.
«S'è trattenuto quasi mezz'ora dalla principessa che
piangeva di gioia e che, con tutta la sua intelligenza, non
ha bensì saputo trovar una parola per mantener la conversazione
nello stesso tono franco e leggero che Sua
Altezza le aveva dato.
Ernesto IV, checché ne possan dire i liberali italiani,
non era malvagio. Non c'è dubbio: ne aveva fatti cacciar
180
in prigione parecchi; ma per paura; e come per consolarsi
di certi ricordi, usava ripetere: — Piuttosto che lasciarsi
ammazzare dal diavolo, è meglio ammazzarlo
noi. — Il domani di quella serata era tutto allegro; aveva
fatto due belle cose: andare al giovedì e parlare alla
principessa. Anche a pranzo le rivolse la parola: insomma
da quel «giovedì» della Sanseverina ebbe origine
una rivoluzione intima, della quale tutta Parma echeggiò.
La Raversi fu costernata, e la duchessa n'ebbe il duplice
contento d'essere utile all'amante, e d'averlo trovato
più innamorato che mai.
— Tutto ciò per un'idea imprudente, che, non so
come, m'è passata in testa! — diceva al conte. — Certo
a Roma o a Napoli sarei più libera, ma vi divertirei altrettanto?
No, di certo, caro conte: e voi siete la mia felicità.
181
VII
Se volessimo scriver la storia dei quattro anni che seguirono
dovremmo intesserla di minuti particolari della
vita di Corte, futili come quelli che abbiamo narrato.
Ogni primavera la marchesa Del Dongo con le due figliuole
andava a passar due mesi o al palazzo Sanseverina,
o a Sacca sulle rive del Po. Le ore vi correvano dolcemente
parlandovi di Fabrizio: ma il conte non volle
mai permettere al giovine una visita a Parma. La duchessa
e il ministro ebbero bensì da riparare a qualche
sua scapataggine, ma nell’insieme può dirsi che Fabrizio
battè assiduamente la via che gli era tracciata: da gran
signore che studia teologia, e per far carriera non fa assegnamento
sulle proprie virtù. A Napoli s'era appassionato
allo studio dell'archeologia, e la nuova passione era
sottentrata all'antica per i cavalli: tanto che i cavalli vendeva
per far degli scavi a Miseno: e il rinvenirvi un busto
di Tiberio giovine, un de' più bei resti dell'antichità,
fu quasi il maggior piacere che provasse a Napoli. Aveva
l'animo troppo elevato per provarsi a imitare gli altri
giovinetti o per recitar con una tal quale serietà la parte
dell'innamorato. Certo, delle amanti ne aveva, ma non
dava loro alcuna importanza, e, a malgrado della sua
età, si poteva dire che non sapeva che cosa fosse l'amore:
ragion per cui egli piaceva alle donne anche di più. Il
contenersi con un gran sangue freddo, gli era facile, per-
182
ché per lui una donna giovine e bella era sempre pari a
un'altra donna giovine e bella: soltanto che l'ultima pareva
la più appetitosa. L'ultimo anno del suo soggiorno
una delle più ammirate duchesse di Napoli fece per lui
cose pazze; il che da principio lo divertì, poi lo seccò a
tal punto che la partenza gli fu anche più grata perché lo
liberava dalle tenerezze di questa bella signora.
Nel 1821, poich'egli ebbe superati discretamente gli
esami, il suo precettore ed aio s'ebbe una croce e un regalo,
ed egli partì per veder finalmente questa famosa
città di Parma, alla quale pensava spessissimo. Era monsignore,
e aveva quattro cavalli alla sua carrozza: all'ultimo
cambio, prima di Parma, ne prese due soli, e giunto
in città fece fermar la vettura davanti la chiesa di San
Giovanni dove in magnifica tomba era sepolto l'arcivescovo
Ascanio Del Dongo, suo prozío, autore della Genealogia4:
pregò presso la tomba, poi a piedi andò al palazzo
della duchessa che lo aspettava qualche giorno più
tardi. Nel salone c'eran moltissime persone, venute in
visita: di lì a poco se ne andaron tutte.
— Sei contenta di me? — le domandò Fabrizio abbracciandola
— in grazia tua ho passato a Napoli quattr'anni
beati, invece di seccarmi a Novara con l'amica
concordatami dalla polizia.
La duchessa non sapeva riaversi dallo stupore: se l'avesse
incontrato per via non l'avrebbe riconosciuto. Di
fisionomia avvenentissima, le parve, com'era infatti, un
4 Nel primo capitolo questa Genealogia è attribuita all'Arcivescovo Fabrizio
(Nota del Traduttore).
183
de' più bei giovinetti d'Italia. L'aveva mandato a Napoli
con un fare da scavezzacollo: lo scudiscio, che allora
portava sempre, pareva qualcosa che integrasse l'essere
suo. Ora invece lo vedeva in presenza d'estranei serbar
la più dignitosa compostezza e lo ritrovava nella intimità
con tutti i bollori della prima gioventù; un diamante
insomma, che nulla aveva perduto nella pulitura. Appena
un'ora dopo l'arrivo di Fabrizio, arrivò il conte: un po'
troppo presto: Fabrizio gli parlò della Croce di Parma
conceduta al suo precettore in termini tali, ed espresse
con tanto garbo la propria riconoscenza per altri benefizi
de' quali non osò dire con parole più aperte, che di
prim'acchito il ministro lo giudicò favorevolmente. —
Questo vostro nipote — disse sottovoce alla duchessa
— è fatto apposta per aggiungere decoro a qualsiasi dignità
vi piaccia inalzarlo.
Tutto andava così a meraviglia, ma quando il conte,
assai contento di Fabrizio e badando sino allora unicamente
a lui, si volse a guardar la duchessa, le vide negli
occhi una luce inconsueta. «Questo giovinetto — pensò
— fa qui una singolare impressione.» Osservazione penosa.
Il conte era entrato nella cinquantina: parola crudele
il cui significato soltanto un uomo innamorato perdutamente
può sentir quanto d'amarezza contenga. Il
conte era buono, meritevole d'affetto, salvo i suoi rigori
come ministro. Ma quella crudele parola, la cinquantina,
gli intorbidava la vita e avrebbe potuto farlo crudele
anche per conto suo. Da cinque anni, dacché aveva indotto
la duchessa ad andare a Parma, ella aveva eccitato
184
spesso la sua gelosia, massime nei primi tempi, ma non
gli aveva mai dato cagione di serie doglianze. Egli credeva,
anzi, e non a torto, che nell'unico intendimento di
sempre più saldamente avvincerlo a sé, ella avesse simulato
predilezione per qualche bel giovine della Corte.
Era certo, per esempio, che aveva ricusati gli omaggi
del principe, il quale, anzi, in questa congiuntura, aveva
fatto un discorso significativo.
«Ma se io accogliessi gli omaggi di Vostra Altezza,
— gli aveva detto la duchessa ridendo — con che faccia
mi potrei ripresentare al conte?»
«Eh! mi troverei confuso quasi quanto voi. Quel caro
conte! così buon amico! Ma è una difficoltà che si può
girare: e ci ho pensato: il conte sarebbe rinchiuso nella
cittadella pel resto della sua vita.»
L'arrivo di Fabrizio ricolmò di tale gioia l'animo della
duchessa, che non pensò affatto alle idee che i suoi occhi
potevan suscitar nel conte. E l'effetto fu profondo e i
sospetti irrimediabili.
Fabrizio fu ricevuto dal principe due ore dopo il suo
arrivo; la duchessa, prevedendo la buona impressione
che l'udienza immediata avrebbe prodotto nel pubblico,
la sollecitava da due mesi: infatti l'apparente rapidità
ond'era conceduta metteva subito il nipote in una condizione
di privilegio. Pretesto per chiederla fu ch'egli passava
da Parma per andare a salutar sua madre in Piemonte.
Nel momento in cui un amabile bigliettino della
duchessa annunziò al principe che Fabrizio aspettava i
suoi ordini, Sua Altezza si annoiava.
185
Già informato dal comandante della piazza della prima
visita alla tomba dello zio, si aspettava di vedersi
comparire innanzi un santocchio, una faccia da sornione.
Vide entrare un giovinottone, che se non eran le calze
violette avrebbe preso per un ufficiale.
La sorpresa cacciò la noia. «Eccone uno — disse fra
sé — pel quale sa Dio che cosa mi chiederanno! Certo
tutti i favori di cui m'è possibile disporre. È arrivato ora,
dovrebbe esser confuso: gli farò un po' di politica giacobina,
e vedremo come se la caverà.»
Dopo le prime parole benigne da parte del principe:
— Dica un po', monsignore, — gli domandò — il popolo
a Napoli è contento? Vuol bene al re?
— Altezza Serenissima, — rispose Fabrizio senza un
attimo d'esitazione — io ammirai per le strade il bellissimo
portamento dei soldati di Sua Maestà; la buona società
è verso i sovrani rispettosa come di dovere: ma
quanto alla bassa gente non ho tollerato mai, lo confesso,
che mi parlasse d'altro che del lavoro pel quale la
pago.
«Accidenti! — pensò il principe — ecco un uccello
bene ammaestrato: ci si sente la scuola della Sanseverina.
» Piccato, prese molto astutamente a interrogar Fabrizio
sullo scabroso argomento. Questi, animato dal pericolo,
seppe trovar risposte ammirevoli.
— L'ostentazione dell'affetto pel proprio sovrano —
disse — è un'insolenza: ciò che al re si deve è l'obbedienza
cieca.
Di fronte a tanta prudenza, il principe quasi s'indi-
186
spettì. — Pare che ci arrivi da Napoli un uomo di bell'ingegno:
ma io con questa razza di persone non me la
dico: un uomo d'ingegno ha un bel professare ottimi
principii, anche in bonissima fede: è sempre un po' parente
dei Voltaire e dei Rousseau.
Gli pareva d'esser quasi sfidato dai modi così corretti
e dai principii incensurabili d'un giovine uscito allora di
collegio: nulla avveniva di quanto aveva preveduto. In
men che non si dica, prese un tono bonario, e con poche
parole, toccando i grandi principii delle società e dei governi,
recitò, adattandole al caso, alcune frasi di Fénélon
che da ragazzo gli avevan fatto imparare a memoria per
le udienze pubbliche.
— Questi principii vi sbalordiranno, giovinetto (lo
aveva chiamato monsignore da principio, e si proponeva
di dargli ancora del monsignore accomiatandolo, ma nel
conversare gli pareva più accorto e più adatto a una intonazione
patetica chiamarlo così familiarmente), e confesso
che non somigliano alle pappolate assolutiste che
si leggono tutti i giorni nel mio giornale ufficiale.... Ma
già, che vengo a citarvi? che ne sapete voi del mio giornale
e de' suoi redattori?
— Domando scusa a Vostra Altezza Serenissima; non
solo io leggo il giornale di Parma che mi pare scritto
molto bene, ma sono anche d'accordo con lui nel creder
che tutto ciò che è stato fatto dopo la morte di Luigi
XIV, nel 1715, è nel tempo stesso delitto e follia. Ciò
che più importa all'uomo è la salvazione: su questo punto
non ci possono esser due modi di vedere; si tratta del-
187
la felicità eterna: le parole giustizia, libertà, benessere
del maggior numero sono infami e delittuose: danno agli
uomini la consuetudine della discussione e della diffidenza.
Una camera di deputati non ha fiducia in quel
ch'essi chiamano il ministero. E questa fatale diffidenza,
quando se n'è contratto l'abito, si applica a tutto: l'uomo
giunge a diffidar della Bibbia, degli ordini ecclesiastici,
della tradizione, ecc., ecc, ed è perduto. Quando pure
questa diffidenza (è mostruoso e orribile a dirsi) verso
l'autorità dei principi eletti da Dio, potesse dar la felicità
pei venti o trent'anni di vita che ognuno di noi può sperare,
che vale un mezzo secolo o magari un secolo intiero
in confronto a un'eternità di supplizi?
Dal modo con cui Fabrizio parlava, si intendeva bene
che non recitava una lezione, ma curava di svolgere e
ordinare le idee in modo da farle più facilmente percepire
a chi le ascoltava.
Ma il principe si stancò di contender col giovine, i cui
modi semplici e gravi gli davano una tal qual soggezione.
— Addio, monsignore: — gli disse bruscamente —
vedo che nell'accademia ecclesiastica di Napoli danno
un'ottima educazione; ed è naturale che quando buoni
insegnamenti cadon sopra un intelletto così elevato se
ne ottengano splendidi frutti. Addio. — E gli voltò le
spalle.
«Non sono piaciuto a quest'animale!» pensò Fabrizio.
«Ora resta a vedere — osservò il principe quando fu
solo — se questo giovinetto è capace d'appassionarsi a
188
qualche cosa: allora sarebbe perfetto. È egli possibile di
ripeter meglio le lezioni della zia? Mi pareva di sentir
parlar lei: se qui avvenisse una rivoluzione, dirigerebbe
lei il Monitore, come già la Sanfelice a Napoli! Ma la
Sanfelice nonostante la bellezza e i venticinque anni ci
lasciò la testa. Avviso alle donne troppo intelligenti!»
Egli s'ingannava, però, nel creder Fabrizio allievo della
zia: gli uomini intelligenti che nascono sul trono o accanto
a un trono perdono presto ogni acutezza d'intuito.
Vietano intorno a sé la libertà di conversazione che par
loro rozzezza, non vogliono vedere che maschere, e pretendon
d'esser giudici dell'incarnato: e il bello è che credono
di avere un intuito finissimo. Nel caso nostro, per
esempio, Fabrizio credeva press'a poco a tutto quel che
aveva detto; se non che a siffatti grandi principii non gli
accadeva di pensar due volte in un mese. Aveva inclinazioni
irrequiete ed ingegno, ma era credente.
L'utopia della libertà, la moda e la fissazione del benessere
del maggior numero di cui il secolo decimonono
s'è incaponito, non erano agli occhi suoi che «eresie» le
quali passeranno come tante altre, ma dopo aver perduto
molte anime, come una pestilenza quando imperversa in
un paese distrugge molti corpi. E ciò non ostante egli
leggeva con gran piacere i giornali francesi e arrivava a
commettere imprudenze per procurarsene.
Quando Fabrizio tornò tutto scombussolato dalla sua
udienza a palazzo, e raccontò alla zia i varii assalti del
principe:
— Bisogna — gli diss'ella — che tu vada subito a far
189
visita al Padre Landriani, nostro ottimo arcivescovo:
vacci a piedi, sali piano le scale, non far rumore in anticamera;
e se ti fanno aspettare, tanto meglio, mille volte
meglio. Insomma, sii apostolico in tutto e per tutto.
— Ho capito, — disse Fabrizio — è un Tartufo.
— Neppur per idea; è la virtù fatta persona.
— Non ostante ciò che fece al tempo del supplizio del
conte Palanza?
— Sì, caro, anche dopo quel che fece allora; il padre
del nostro arcivescovo era un impiegato al Ministero
delle finanze, un piccolo borghese: ecco la spiegazione.
Monsignor Landriani è un uomo d'intelletto vivo, ampio,
profondo; è sincero, ed ama la virtù. Son certa che
se tornasse al mondo un imperatore Decio, subirebbe il
martirio come il Poliuto dell'opera di Donizetti che dettero
la settimana scorsa. Questo è il lato bello della medaglia:
il rovescio è che davanti al sovrano, o anche soltanto
al primo ministro, si sente abbagliato dalla loro
grandezza, si turba, arrossisce, gli è impossibile dir di
no. Di qui, alcuni atti suoi che gli han procacciato la reputazione
di crudeltà in tutta l'Italia: ma nessuno sa che
appena l'opinione pubblica lo illuminò circa il processo
del conte Palanza, si impose per penitenza di vivere a
pane e acqua per tredici settimane tante quante sono le
lettere che formano il nome Davide Palanza. Qui in corte
c'è un briccone, intelligentissimo, un certo Rassi, gran
giudice o avvocato fiscale generale, che a' tempi della
morte del povero Palanza stregò addirittura il Padre
Landriani. Al tempo in cui faceva le tredici settimane di
190
penitenza, il conte Mosca, un po' per pietà un po' per
malizia, lo invitava a pranzo una volta o due per settimana:
il buon vescovo per ossequio mangiava come tutti
gli altri: gli sarebbe parsa ribellione e giacobinismo
ostentare una penitenza per un'azione approvata dal sovrano.
Ma noi sapevamo che per ogni pranzo in cui il
suo dovere di suddito fedele l'aveva obbligato a mangiar
come tutti gli altri, egli si imponeva due giorni di pane e
acqua.
«Monsignor Landriani, intelligente e dotto come ce
n'è pochi, ha un debole: vuole essere amato: e tu intenerisciti
guardandolo, e alla terza visita amalo addirittura.
Questo, oltre alla tua nascita, farà sì ch'egli ti adori. Non
mostrarti meravigliato se ti riaccompagnerà fin sulla
scala: mostra d'essere avvezzo a simili cerimonie. È un
uomo nato in ginocchio davanti all'aristocrazia. Del resto,
sii semplice, apostolico: niente argutezza, niente
rimbeccate pronte: se non lo sgomenti, si troverà bene
con te. Ricordati che ti deve fare gran vicario motu proprio.
Poi, il conte ed io saremo stupefatti e anche dolenti
di questa ascensione così rapida. Questo, bisogna farlo
per il sovrano: è essenziale.»
Fabrizio andò all'arcivescovado; fortunatamente, il
cameriere del prelato, un po' sordo, non intese il cognome
Del Dongo; e annunciò un prete giovine di nome Fabrizio.
L'arcivescovo stava con un curato di costumi
poco esemplari ch'egli aveva chiamato ad audiendum
verbum; andava facendo una reprimenda, cosa per lui
penosissima, e non voleva aver più a lungo quella pena
191
sul cuore: fece aspettar dunque tre quarti d'ora il pronipote
del grande arcivescovo Ascanio Del Dongo.
Come raccontar le sue scuse e la sua disperazione
quando, dopo aver ricondotto il curato fino all'ultima
anticamera, e avendo nel ripassare domandato al prete
che aspettava in che poteva servirlo, vide le calze viola
e udì il nome Fabrizio Del Dongo? La cosa parve così
comica al nostro eroe, che fin da questa prima visita
s'arrischiò in un impeto di tenerezza a baciar la mano
del santo prelato. Bisognava sentir l'arcivescovo ripeter
disperato: — Un Del Dongo aspettare nella mia anticamera!
— E per meglio scusarsi si credé in obbligo di
raccontar la storia del curato, i suoi torti, le sue discolpe,
e ogni cosa.
«Possibile — si domandava Fabrizio, tornando al palazzo
Sanseverina — che sia questo l'uomo che ha fatto
affrettare il supplizio del povero conte Palanza?»
— Che pensa l'Eccellenza vostra? — chiese ridendo
il conte Mosca, vedendolo tornar dalla duchessa. (Il
conte non voleva che Fabrizio lo chiamasse Eccellenza.)
— Io casco dalle nuvole: e non capisco niente del carattere
degli uomini; se non avessi saputo chi era, avrei
scommesso che quest'uomo non può veder ammazzare
un pollo.
— E avreste vinto: — soggiunse il conte — ma innanzi
al principe o anche innanzi a me, non sa dir di no.
Veramente, per produrre su di lui tutto l'effetto, bisogna
ch'io abbia il gran cordone giallo a tracolla: in frac saprebbe
contraddirmi; infatti lo ricevo sempre in unifor-
192
me. Non dobbiamo noi distruggere il prestigio dell'autorità:
ci provvedono già abbastanza i giornali francesi.
Sarà gala se la «mania rispettosa» durerà quanto noi:
voi, nipote mio, sopravviverete al rispetto.
Fabrizio aveva molto grata la compagnia del conte:
era la prima persona veramente superiore che si fosse
degnata di rivolgergli la parola senza far la commedia:
e, per giunta, avevano comune la passione per l'archeologia
e per gli scavi. Dal canto suo, il conte era lusingato
della deferente attenzione con cui il giovane lo ascoltava.
Ma c'era un guaio serio: Fabrizio occupava un appartamento
nel palazzo Sanseverina, passava tutto il suo
tempo con la duchessa, lasciava ingenuamente intendere
che era beato di quella intimità: e Fabrizio aveva un
paio d'occhi e un incarnato d'una freschezza esasperante.
Da un pezzo Ranuccio Ernesto IV, al quale di rado si
opposero resistenze femminili, mal tollerava che la virtù
della duchessa, nota a tutta la Corte, non avesse fatto eccezione
per lui. L'intelligenza e la presenza di spirito di
Fabrizio lo avevano, come s'è visto, urtato fin dal primo
incontro. Prese in mala parte l'affetto ch'egli e sua zia si
manifestavano sventatamente, e prestò attento orecchio
alle infinite chiacchiere dei cortigiani. La venuta del
giovinetto e l'udienza fuor d'ogni usanza concessagli
avevano meravigliato e fatto spettegolezzare la Corte da
un mese; da ciò sorse nella mente del principe un'idea.
Aveva nel corpo delle sue guardie un soldato che reggeva
mirabilmente il vino: costui passava le giornate all'osteria,
e riferiva direttamente al sovrano circa le di-
193
sposizioni d'animo delle milizie. Carlone non aveva
istruzione di sorta: altrimenti da gran tempo sarebbe stato
promosso: ora la sua consegna era di trovarsi a palazzo
quotidianamente quando il grande orologio sonava il
mezzogiorno. Il principe andò in persona a disporre in
un certo modo la persiana d'un mezzanino accanto al
suo spogliatoio: vi tornò poco dopo il mezzogiorno, e vi
trovò appunto Carlone. Il principe aveva in tasca un foglio
e il necessario per scrivere, e dettò al soldato questo
biglietto:
«Vostra Eccellenza è senza dubbio uomo intelligentissimo,
e si deve alla sua profonda sagacia l'ottimo governo
dello Stato. Ma, caro conte, i grandi e felici successi
non si ottengono senza destare invidia, e io temo che si
rida un po' a sue spese, se il suo acume non s'accorge
che un certo bel giovine ha la fortuna di inspirare, suo
malgrado, forse un amore dei più singolari. Questo felice
mortale non ha, dicono, che ventitré anni; e ciò che
complica le cose, caro conte, è che lei ed io abbiamo un
po' più del doppio di questa bellissima età. Di sera, a
una certa distanza, il conte è vivace, attraente, uomo di
spirito, e simpatico quanto si può essere; ma la mattina,
nell'intimità, se si voglion vedere le cose nel loro vero
aspetto, il nuovo venuto ha attrattive maggiori. A noialtre
donne, la freschezza della gioventù piace assai, specialmente
quando abbiamo passata la trentina. Non si
parla già di dare al leggiadro adolescente stabile dimora
in Corte con qualche bell'ufficio? Or chi è la persona
che ne parla più spesso a Vostra Eccellenza?».
194
Il principe prese la lettera, e diede due scudi al soldato:
— Questi, oltre il tuo assegno: — disse torvo — e silenzio
assoluto con tutti, o il più umido dei sotterranei
della fortezza. — Il principe aveva nella sua scrivania
una collezione di buste con gli indirizzi della maggior
parte delle persone addette alla Corte, tutte di mano dello
stesso soldato che passava per non saper scrivere, e
non scriveva mai neppure i suoi rapporti: il principe
scelse quella che gli parve più adatta.
Qualche ora dopo il conte Mosca ricevé una lettera
dalla posta: era stata calcolata l'ora in cui sarebbe consegnata,
e proprio quando il fattorino fu visto entrar col
biglietto in mano e uscire dal Ministero, il Mosca fu
chiamato da Sua Altezza. Non mai apparve signoreggiato
da più profonda tristezza: per goderne meglio, il principe,
al vederlo, gli disse:
— Ho proprio bisogno di ricrearmi un po': voglio
chiacchierar con l'amico, non lavorare col ministro. Ho
anche un'orribile emicrania, e mi vengon certe idee
nere....
C'è egli bisogno di dire quale fosse lo stato d'animo
del primo ministro conte Mosca Della Rovere quando
gli fu permesso di lasciare il suo augusto signore? Ranuccio
Ernesto IV era stato abilissimo nell'arte di torturare
un cuore; e il paragone con la tigre che si trastulla
scherzando con la preda non sarebbe qui fuor di luogo.
Il conte si fece ricondurre a casa di galoppo; gridò
passando che non lasciassero salir nessuno; fece dire al-
195
l'auditore di servizio che lo metteva in libertà (gli era
odioso fin il pensiero che un essere umano fosse alla
portata della sua voce!) e corse a chiudersi nella grande
galleria dei quadri. Lì finalmente poté abbandonarsi all'ira
furiosa: lì passò la serata, a lumi spenti, passeggiando
senza scopo, come un uomo fuori di sé. Si studiava
di imporre silenzio al suo cuore per concentrar tutte le
forze del suo pensiero nella ponderazione del partito da
prendere. Sprofondato in angosce che avrebbero mosso
a pietà il suo più crudele nemico, diceva a se stesso:
«L'uomo che detesto sta in casa della duchessa, e passa
tutta la giornata con lei. Far parlare qualcuna delle sue
donne? Nulla di più pericoloso; ella è così buona, le
paga benissimo e n'è adorata! Ma da chi, santo Dio, non
è adorata? Ed ecco il problema: debbo lasciare scorgere
la gelosia che mi divora, o non parlarne nemmeno?
«Se taccio, non faran nulla di nascosto a me. Conosco
Gina: è una donna di primo impeto: la sua condotta è
sempre un imprevisto anche per lei: se vuole prepararsi
una parte da rappresentare, s'imbroglia: all'ultimo, le
salta in mente sempre qualche idea che le pare la migliore,
e scombussola tutto.
«Se non dico nulla di questo mio martirio, non penseranno
a sotterfugi e io vedrò quanto avviene. Sì; ma se
parlo, muto lo stato delle cose; do a riflettere: prevengo
molte delle orribili cose che possono accadere.... Chi sa?
forse lo manderebbe altrove (il conte trasse un respiro);
e allora ho quasi partita vinta. Anche se in principio ci
fosse un po' di malumore, la calmerò.... Il malumore del
196
resto sarebbe naturalissimo... Da quindici anni gli vuol
bene come a un figliuolo. La mia speranza è tutta qui:
come a un figliuolo… Ma dopo la fuga per Waterloo
non l'ha più visto; da Napoli è tornato specialmente per
lei, ed è tornato tutt'altro uomo! Un altro uomo! — ripeté
rabbiosamente — e un uomo che incanta: massime
con quell'aria ingenua e dolce e quegli occhi sorridenti
che prometton tante cose! La duchessa di quegli occhi
non è abituata a vederne qui a Corte! Qui non incontra
che sguardi tetri e sarcastici. Io stesso, che sono ciò che
sono se non per l'autorità che esercito sopra un uomo
che vorrebbe farmi ridicolo, anch'io che sguardo debbo
spesso avere! Ah sì, per quanto io ci badi, è proprio lo
sguardo la parte più invecchiata di me! La mia stessa
gaiezza non è quasi sempre ironia? Dirò di peggio: per
esser sinceri, la mia gaiezza non lascia trasparire il potere
assoluto... e la cattiveria? Non mi avviene forse di dir
talora a me stesso, specialmente se mi fanno inquietare:
io posso quel che voglio? E anche m'avviene di aggiungere
un'altra sciocchezza: io debbo esser più felice degli
altri, perché ho quel che gli altri non hanno, un potere
senza limiti su una quantità enorme di cose.... Ebbene,
siamo giusti: l'assuefazione a pensar così non può non
deformare il mio sorriso... deve darmi una cert'aria di
egoismo soddisfatto.... E il sorriso di lui com'è bello!
dice tutte le facili gioie della prima giovinezza e le promette
e le inspira.»
Era quella, per mala sorte del conte, una sera calda,
afosa, annunziatrice di tempesta: le condizioni atmosfe-
197
riche che in quei paesi spingono alle risoluzioni estreme.
Come riferire tutti i ragionamenti, tutte le diverse
considerazioni su ciò che gli accadeva, onde per tre lunghissime
ore si torturò quell'anima appassionata? Vinsero
finalmente propositi di prudenza, per questa concatenazione
logica: «Io sono probabilmente pazzo, credo di
ragionare, non ragiono; e mi volto e rivolto solamente
per cercare una posizione che mi faccia soffrir meno, e
passo, senza scorgerlo, daccanto a qualche argomento
decisivo. Poiché il dolore eccessivo mi acceca, seguiamo
le norme della così detta prudenza, come fan tutti i
savi. D'altra parte, s'io mi lascio sfuggir di bocca la parola
fatale: gelosia, la mia condotta è determinata per
sempre; invece, se oggi non dico nulla, posso parlare
domani, e ancora il padrone son io».
La crisi fu così violenta che se fosse durata il conte finiva
pazzo davvero. Ebbe qualche momento di sollievo,
e cominciò a pensare alla lettera anonima. Da che parte
poteva venire? Una ricerca di nomi, un giudizio su ciascuno
di essi valsero come diversivo. Finalmente il conte
ricordò un baleno malignetto guizzato negli occhi del
principe, che verso la fine dell’udienza aveva accompagnate
queste parole: «Caro amico, bisogna persuadersene,
i piaceri e le cure dell'ambizione più fortunata, anche
del potere illimitato, non sono nulla in confronto all'intimo
tripudio che danno la tenerezza e l'amore. Io sono
uomo prima d'esser principe, e quando ho la gioia di
amare, la mia amante si rivolge all'uomo e non al principe
». Il conte riavvicinò quell'istante di esultazione fur-
198
besca a una frase della lettera: «si deve alla sua profonda
sagacia l'ottimo governo dello Stato». «Questa frase
è del principe certamente! — esclamò — detta da un
cortigiano sarebbe un'imprudenza gratuita. La lettera è
di Sua Altezza.»
Ma, risolto il problema, la lieve soddisfazione dell'avere
indovinato fu presto soffocata dalla persecutrice
immagine delle attrattive di Fabrizio. Un peso enorme
ricadde sul cuore di quel disgraziato. «Che importa sapere
di chi sia la lettera anonima? — gridò furente. E
aggiunse, quasi per giustificarsi d'esser pazzo a tal punto:
— Questo capriccio può metter sossopra la mia esistenza.
Un bel giorno, se essa lo ama veramente, parte
con lui per Belgirate, per la Svizzera, per un qualunque
angolo del mondo. È ricca; e poi, se anche dovesse viver
con pochi luigi all'anno, che le importerebbe? Non mi
confessava, sono appena otto giorni, che il suo palazzo
così magnifico, così bene arredato l'annoia? E come si
presenta facile questa nuova felicità! Ella sarà trascinata
anche prima di aver pensato al pericolo, prima d'aver
pensato a compiangermi! E io sono tanto infelice!» sclamò
dando in un pianto dirotto.
S'era giurato di non andar dalla duchessa quella sera:
ma non poté resistere: no, i suoi occhi non avevan provato
mai tanta bramosia di guardarla. Verso mezzanotte
si presentò: la trovò sola col nipote: alle dieci aveva
dato commiato a tutti e fatto chiuder le porte.
Nel mirare la soave intimità di quei due e la schietta
letizia della duchessa, d'improvviso il conte fu condotto
199
a pensare quanto arduo gli fosse il superare una difficoltà
alla quale non aveva pensato durante le lunghe disquisizioni
nella galleria dei quadri: come nascondere la
sua gelosia.
Non sapendo a che pretesti ricorrere, raccontò che
quella sera il principe s'era mostrato moltissimo disposto
contro di lui, e lo aveva contraddetto in tutte le sue
affermazioni; ma ebbe il rammarico di vedere che la duchessa
lo ascoltava appena e non badava affatto ai particolari
di quel racconto che due giorni innanzi le avrebbero
dato argomento a sproloqui senza fine; e che Fabrizio
ascoltava invece con molto maggiore attenzione.
Il conte lo guardò: quella bella fisionomia lombarda
non gli era mai sembrata così nobile e pura. «Veramente
— pensò — in quella testa si uniscono la bontà estrema
e l'effusione di un'allegrezza così dolce e cordiale che è
irresistibile. Par che vi si debba leggere. Al mondo non
ci sono che due cose le quali meritino d'esser prese sul
serio: l'amore e la gioia ch'esso porta con sé; eppure se
si prenda a parlare di argomenti che esigono qualche
acume d'intelletto, il suo sguardo si desta, vi sbigottisce
e si rimane confusi. Tutto è semplice a' suoi occhi perché
tutto è visto dall'alto. Come, mio Dio, come combattere
contro un tale nemico? E poi che cosa è la vita senza
l'amore di Gina? In quale rapimento essa ascolta le
graziose facezie di quello spirito giovine, che a una donna
deve parere unico al mondo!»
Un'idea atroce venne al conte, come un crampo: «Pugnalarlo
lì davanti a lei e uccidermi poi!».
200
Fece un giro per la sala, sorreggendosi appena sulle
gambe, ma stringendo convulsamente l'impugnatura del
suo stiletto. Nessuno de' due badava a quel ch'egli facesse,
neppure quando disse che andava a dare un ordine al
suo lacchè; non lo udiron neppure, perché la duchessa
rideva di una parola dettale da Fabrizio. Nel salotto vicino
il conte s'avvicinò a una lampada, e guardò se la punta
del pugnale era bene affilata. «Con questo giovinetto
bisogna far le cose con garbo» disse a se stesso tornando
e raccostandosi ai due.
Perdeva addirittura il cervello: gli parve che chinandosi
si baciassero lì sotto i suoi occhi. «È impossibile, in
presenza mia; — disse — io perdo la ragione. Bisogna
che mi calmi: se uso modi aspri, la duchessa è capace,
per puntiglio di vanità, d'andar con lui a Belgirate, e lassù
o anche nel viaggio, il caso può far uscir la parola
che darà nome a quel ch'essi sentono l'uno per l'altro; e
condurrà alle inevitabili conseguenze.
«La solitudine farà definitivo quel nome; e d'altra
parte che sarà di me se lei s'allontana? E se, pur superando
sa Dio quante difficoltà da parte del principe, vo a
Belgirate con la mia vecchia faccia angustiata, che figura
farò tra quei due inebriati di felicità? Anche qui già
non son altro che il terzo incomodo.»
Che dolore per un uomo di spirito sentir di recitare
una parte odiosa e non aver la forza di alzarsi e d'andarsene!
Stava per prorompere, o per lo meno per palesar nel
viso sconvolto l'intima angoscia. E poiché nel passeg-
201
giar su e giù per la sala si trovò presso all'uscio, prese la
fuga, gridando in tono cordiale:
— Addio, voialtri! — e pensando: «bisogna che sangue
non scorra!».
Il domani di questa serata orribile e di una notte insonne
passata or nell'enumerare i vantaggi di Fabrizio,
or nel darsi alle smanie crudeli di una gelosia furibonda,
venne in mente al Mosca di chiamare un suo cameriere
che faceva la corte alla Checchina, la preferita tra le cameriere
della duchessa. Fortunatamente il giovine domestico
era di buona condotta, un po' avaro, e desiderava
un posto d'usciere in qualcuno degli uffici pubblici di
Parma. Il conte gli ordinò di far venire subito la Checchina;
ordine immediatamente eseguito, sicché un'ora
dopo il conte poté all'improvviso entrar nella stanza in
cui la ragazza stava col suo fidanzato. Il conte li stordì
tutt'e due con la quantità d'oro che regalò a loro; poi alla
Checchina che tremava domandò fissandola negli occhi:
— La duchessa fa all'amore con Monsignore?
— No, — rispose la ragazza decidendosi dopo un
momento di silenzio — no... ancora no; ma lui bacia
spesso le mani della signora, ridendo, è vero, ma con
molto calore.
Questa testimonianza fu completata da cento risposte
a cento domande furiose del conte: la sua inquieta passione
fece duramente scontare a quei poveri diavoli il
denaro che aveva loro regalato! Alla fine, si persuase di
quello che gli attestavano, e n'ebbe un sollievo.
— Se la duchessa ha il più vago sospetto di questo
202
colloquio, — disse alla Checchina — io manderò il vostro
fidanzato per vent'anni in fortezza, e voi lo rivedrete
coi capelli bianchi.
Passaron dei giorni, durante i quali Fabrizio perdé
alla sua volta tutto il buonumore.
— T'assicuro — diceva alla duchessa — che al conte
Mosca io sono manifestamente antipatico.
— Tanto peggio per Sua Eccellenza — rispondeva
lei, stizzita.
Ma non per così poco la gaiezza di Fabrizio era scomparsa.
Pensava: «Così non posso durare: son certo ch'ella
non parlerà mai. D'una parola troppo significativa
avrebbe orrore come d'un incesto. Ma se dopo una giornata
un po' più allegra del solito, dopo qualche atto imprudente,
la sera fa il suo esame di coscienza e si immagina
che io abbia indovinato l'inclinazione che ha per
me, che figura ci fo? quella del casto Giuseppe. (Modo
di dire italiano che allude al contegno ridicolo di Giuseppe
con la moglie dell'eunuco Putifarre.)
«Farle capire in uno sfogo confidenziale che io non
sono capace di amare veramente? Ma a me non riesce
dire una cosa simile, senza che paia un'impertinenza!
Che inventassi una grande passione lasciata a Napoli?
Ma allora bisogna ch'io vi torni almeno per ventiquattro
ore: questo sarebbe il meglio ma procura troppi fastidi.
Non resta che un amoretto di bassa lega qui a Parma:
può dispiacere, ma tutto è meno male che continuare a
far l'uomo che non vuol capire. Vero è che quest'ultimo
espediente potrebbe compromettere il mio avvenire, e
203
sarebbe necessario attenuarne i pericoli usando prudenza
e comprando il silenzio.»
In tanto lavorio di escogitazioni, questo v'era di angoscioso:
che Fabrizio amava la duchessa di gran lunga
più che altra persona al mondo. «Bisogna proprio essere
d'una goffaggine singolare, — diceva arrabbiandosi —
per aver tanta paura di non riuscire a persuadere di una
cosa così vera!» Sentendosi inetto a trarsi di impaccio
diventava inquieto e malinconico. «Che sarebbe di me,
Dio santo, se io mi guastassi col solo essere al mondo
pel quale provo un affetto così vivo?» E d'altra parte
non sapeva decidersi a distruggere con una parola arrischiata
una condizione di cose che gli era così cara, così
piena di dolcezze, d'intimità con una donna tanto bella,
così simpatica, così deliziosa! Anche nelle relazioni
quotidiane, la sua protezione gli faceva tanto gradevole
la vita in quella Corte, i cui intrighi, grazie a lei che
glieli spiegava, lo divertivano come una commedia!
«Ma da un momento all'altro io posso essere svegliato
da un fulmine! Queste serate così serene, così gioconde,
passate insieme, noi due soli, possono condurre a qualcosa
di più concreto; e se una donna come questa così
vivace, così risoluta, crede di aver trovato in me un
amante, mi chiederà Dio sa quali manifestazioni, quali
pazzie, e io non potrò offrirle che una affezione profonda,
ma niente più. La natura m'ha negato questa sublime
demenza. Quanti rimproveri m'ha procurato questo difetto!
Mi par di sentire ancora la duchessa d'A.... E io mi
ridevo della duchessa! Anch'ella crederà che io non ab-
204
bia amore per lei; e invece è l'amore che manca a me;
non se ne capaciterà mai. Qualche volta dopo un aneddoto
sulla Corte, raccontato da lei con la grazia che lei
sola al mondo possiede, e che è tanto necessaria alla mia
educazione, io le bacio la mano; qualche volta anche la
guancia. Che avverrà se una sera quella mano stringerà
la mia in un certo modo?...»
Fabrizio compariva ogni giorno nelle case di coloro
che godevano a Parma di maggior considerazione e
dove ci si uggiva di più. Guidato dai sagaci consigli della
duchessa, faceva una corte abilissima ai due principi,
padre e figlio, alla principessa Clara-Paolina e a Monsignore
Arcivescovo. E aveva buoni successi, ma non lo
consolavano della mortale paura di guastarsi con la duchessa.
205
VIII
Così Fabrizio, in meno d'un mese dal suo arrivo a
Parma, aveva ormai tutti i fastidi d'un uomo di Corte, e
l'affettuosa amicizia, gioia della sua vita, era oramai avvelenata.
Una sera, tormentato da tali pensieri, scappò
dal salotto della duchessa, dove faceva un po' troppo la
figura dell'amante fortunato, e vagando a caso per la città
si trovò a passar davanti al teatro: lo vide illuminato,
ed entrò. In un prete, quella era un'immensa imprudenza:
ed egli s'era proposto di non commetterla a Parma,
che in fin dei conti è una piccola città di quarantamila
abitanti. Vero è che dai primi giorni s'era liberato dall'abito
talare; e la sera, salvo ne' ricevimenti ufficiali, vestiva
semplicemente di nero, come chi è in lutto.
Per non essere osservato, prese un palco di terz'ordine:
recitavano La locandiera di Goldoni. Fabrizio si
mise a osservar l'architettura della sala e di rado volse
gli occhi verso la scena; ma il pubblico affollato scoppiava
ogni tanto in risate badiali: Fabrizio dette un'occhiata
all'attrice giovine che faceva la parte della locandiera,
e gli parve curiosa. Guardatala più attentamente,
gli sembrò proprio carina e soprattutto piena di naturalezza:
una ragazza addirittura primitiva, che rideva lei
per la prima delle cose graziose che il Goldoni le faceva
dire e ch'ella pareva molto meravigliata di pronunciare.
Domandato come si chiamasse, gli dissero: Maria Val-
206
serra.
«Ah, — pensò — ha preso il mio nome: strano!» E
non ostante i suoi proponimenti, non uscì dal teatro se
non alla fine della commedia. La sera dopo ci tornò:
dopo tre giorni conosceva l'indirizzo della Marietta.
La sera stessa del giorno in cui con molta fatica era
riuscito a procurarsi quell'indirizzo, notò che il conte gli
fece festa. Il povero innamorato geloso, che tentava con
sforzi indicibili di tenersi nei limiti della prudenza, aveva
messe delle spie alle spalle del giovinotto, e questa
scappatella del teatro gli piacque. Come dir la gioia del
conte quando, il giorno dopo le affabili accoglienze a
Fabrizio, seppe che questi, mezzo travestito con una
gran redingote turchina, era salito al misero quartierino
che Marietta Valserra occupava al quinto piano di un
vecchio casamento dietro il teatro? E la sua gioia crebbe
quando seppe altresì che Fabrizio s'era presentato sotto
falso nome, e aveva avuto l'onore d'eccitar la gelosia
d'un cattivo soggetto, chiamato Giletti, che in città faceva
le terze parti nelle commedie, e pei villaggi ballava
sulla corda. Questo nobile amante della Marietta andava
vomitando ingiurie contro Fabrizio, e tempestava che
l'avrebbe ammazzato.
Le compagnie musicali son messe assieme da un impresario
il quale scrittura qua e là gli artisti che è in grado
di pagare e che trova liberi: la compagnia così raccolta
alla ventura sta insieme una stagione o due al massimo.
Non avviene lo stesso nelle compagnie comiche;
pur scorrazzando di città in città, e cambiando residenza
207
ogni due o tre mesi, la compagnia comica finisce a costituire
una specie di famiglia, i cui componenti si amano
o si odiano. Vi si formano delle coppie pseudo-coniugali
che gli elegantoni della città dove la compagnia
va a recitare han qualche volta gran difficoltà a disunire.
E questo appunto capitò al nostro eroe: la Marietta gli
voleva molto bene, ma aveva una gran paura del Giletti
che pretendeva d'esser suo unico padrone, e la vigilava
rabbiosamente. Sacramentava dappertutto che avrebbe
ammazzato il monsignore; perché a forza di pedinar Fabrizio
era riuscito a conoscerne il nome. Questo Giletti
era bruttissimo e pareva l'uomo meno fatto per l'amore:
smisuratamente alto, orribilmente magro, butterato dal
vaiolo e guercio per giunta. Del resto, esuberantemente
fornito di tutte le grazie della sua professione, usava entrar
sul palco scenico, dove i suoi colleghi erano riuniti,
facendo le capriole o qualche altra siffatta piacevolezza.
Otteneva grandi applausi nelle parti in cui l'attore deve
comparir con la faccia infarinata e buscarsi o dare un
buon numero di bastonate. Questo rispettabile rivale di
Fabrizio aveva uno stipendio di trentadue lire al mese, e
si reputava ricco abbastanza.
Parve al conte Mosca di tornar da morte a vita quando
i suoi informatori gli fornirono la certezza di tutti questi
particolari. Ritrovò la sua preziosa amabilità, e fu più
che mai gaio ed arguto nel salone della duchessa alla
quale si guardò bene dal raccontare la piccola avventura,
onde si sentiva come risuscitato; anzi prese le maggiori
precauzioni affinché ella ne fosse informata il più
208
tardi possibile. E finalmente ebbe il coraggio d'ascoltar
la ragione la quale invano ripeteva da un mese che
quando i pregi d'un amante cominciano a sbiadirsi, questo
amante deve viaggiare.
Un affare urgente lo obbligò ad andare a Bologna; e
due volte al giorno i corrieri gli portarono non tanto le
carte d'ufficio quanto le notizie degli amori della Marietta,
dei furori del Giletti e delle gesta di Fabrizio.
Uno degli agenti del conte chiese che si rappresentasse
Arlecchino scheletro e pasticcio, uno dei cavalli di
battaglia del Giletti (usciva dal pasticcio nel momento in
cui Brighella andava per tagliarlo, e lo bastonava). Fu
un pretesto per fargli dar cento franchi. Il Giletti, crivellato
da' debiti, non parlò a nessuno di questa fortuna inaspettata,
ma montò in superbia.
Il capriccio di Fabrizio si mutò in puntiglio d'amor
proprio. (Alla sua età i pensieri l'avevan già ridotto ad
aver de' «capricci».) La vanità lo conduceva al teatro: la
ragazza recitava allegramente e lo divertiva; all'uscir dal
teatro era innamorato per un'ora. Il conte, appena seppe
che Fabrizio correva veramente pericolo, tornò a Parma;
il Giletti, che era stato dragone nel bel reggimento dei
dragoni di Napoleone, parlava sul serio d'ammazzarlo e
si preparava per dopo una fuga in Romagna. Se il lettore
è giovine, si scandalizzerà forse della nostra ammirazione
per il bell'atto di virtù che il conte compié: ma non fu
piccolo sforzo d'eroismo per lui quell'affrettato ritorno,
perché, insomma, la mattina spesso gli accadeva d'aver
cattiva cera e Fabrizio invece tanta serenità e tanta fre-
209
schezza! Chi avrebbe pensato a rimproverargli la morte
di Fabrizio, avvenuta durante la sua assenza, e per un
così stolto motivo? Ma egli era una di quelle anime rare
cui è rimorso eterno non aver fatto una buona azione
che avrebbero potuto fare e non fecero; oltre di che gli
fu insopportabile il pensiero di veder la duchessa addolorata
per colpa sua.
La trovò, al ritorno, cupa e silenziosa. Ed ecco quel
ch'era avvenuto. La Checchina, tormentata dal rimorso,
e giudicando della gravità della sua colpa dall'enormità
della somma ricevuta per commetterla, s'era ammalata.
Una sera la duchessa, che le voleva bene, salì alla sua
camera. La ragazza a quella prova di benevolenza non
seppe resistere: si mise a piangere, volle consegnare alla
sua padrona quanto le rimaneva ancora del denaro ricevuto
e infine si fece coraggio a confessare le domande
del conte e le sue risposte. La duchessa spense il lume,
poi disse alla Checchina che la perdonava ma a patto
che non avesse mai raccontato a nessuno quella scena
grottesca. — Il povero conte — conchiuse semplicemente
— ha una gran paura del ridicolo: tutti gli uomini
sono così.
La duchessa ridiscese in fretta: appena in camera sua,
scoppiò in pianto anche lei: c'era qualcosa d'orribile nel
pensiero di fare all'amore con quel Fabrizio ch'ella aveva
veduto nascere: e tuttavia come spiegare la sua condotta?
Questa la prima cagione della cupa malinconia in cui
il conte la trovò immersa: al suo giungere ella ebbe de-
210
gli accessi d'impazienza contro di lui e quasi contro Fabrizio:
avrebbe voluto non rivederli più né l'uno né l'altro:
era stizzita della parte ridicola agli occhi suoi che
Fabrizio stava facendo con la Marietta; perché il conte,
da vero innamorato, che non può tenere un segreto, aveva
finito col raccontarle tutto: e per lei il sapere che l'idolo
suo aveva un difetto era tale avversità cui non sapeva
adattarsi. Finalmente, in un momento di espansione
cordiale, chiese consigli al conte: momento delizioso
per lui e bella ricompensa del buon sentimento che lo
aveva ricondotto a Parma.
— Niente di più semplice! — rispose il conte sorridendo
— i giovani vogliono avere tutte le donne, e il
giorno dopo non ci pensan più. Non ha da andare a Belgirate
a veder la marchesa Del Dongo? E se ne vada.
Durante la sua assenza io pregherò la compagnia di andare
a sfoggiare le proprie abilità altrove e pagherò le
spese di viaggio. Ma non tarderà molto che lo rivedremo
innamorato della prima bella donna che il caso gli mette
davanti: questo è nell'ordine delle cose, né io vorrei vederlo
diverso. Se è necessario, fategli scrivere dalla marchesa.
Questa idea, espressa in tono di assoluta indifferenza,
fu uno sprazzo di luce per la duchessa. Giletti le faceva
paura. La sera, come a caso, il conte disse che un corriere
il quale doveva andare a Vienna passerebbe da Milano;
e tre giorni dopo, Fabrizio ricevé una lettera di sua
madre. Partì indispettito del non aver mai, per la gelosia
del Giletti, potuto approfittare delle molto benevole in-
211
tenzioni della Marietta delle quali una vecchia mammaccia
che fungeva da madre gli portava, in nome di
lei, l'assicurazione.
Fabrizio trovò la marchesa e una delle sue sorelle a
Belgirate, grosso villaggio piemontese sulla riva destra
del lago Maggiore: la sinistra appartiene al Milanese,
epperò all'Austria. Questo lago, parallelo al lago di
Como, e anch'esso con direzione da tramontana a mezzogiorno,
è situato una diecina di leghe più verso ponente.
Le brezze montane, l'aspetto maestoso e tranquillo
del lago che gli ricordava quello sul quale aveva passata
la fanciullezza, tutto contribuì a mutare in dolce malinconia
il rammarico di Fabrizio, molto somigliante alla
collera. Ripensava alla duchessa con gran tenerezza: gli
pareva che da lontano gli sorgesse per lei in cuore quell'amore
che non aveva provato mai per nessuna donna:
nulla gli sarebbe parso più doloroso che l'essere separato
per sempre; e in queste disposizioni di spirito, se la duchessa
si fosse degnata di usare la menoma civetteria,
per esempio, la più comune di tutte, quella di contrapporgli
un rivale, avrebbe sicuramente conquistato il suo
cuore. Ma lungi dal prendere una così recisa risoluzione,
essa anzi si rimproverava aspramente del non riuscire a
distogliere il proprio pensiero dall'immagine del giovine
viaggiatore; si doleva, come di cosa orribile, di quello
che pur seguitava a chiamare un capriccetto e raddoppiava
di gentilezze e di cure per il conte il quale, sedotto
da tanta amabilità, non sapeva risolversi ad obbedire al
raziocinio che gli ingiungeva un altro viaggio a Bolo-
212
gna.
La marchesa Del Dongo, affaccendata nelle cure per
le nozze della figlia maggiore che si maritava a un duca
milanese, non poté concedere che tre giorni al figlio prediletto,
il quale non le si era mai addimostrato così tenacemente
affettuoso. Intanto a Fabrizio, prostrato ognor
più dalla malinconia, venne in mente un'idea bizzarra,
anzi addirittura ridicola, che divenne subito proposito.
Oseremo dire ch'ei voleva consultar l'abate Blanes?
L'ottimo vecchio era incapace assolutamente di comprendere
i tormenti d'un cuore in cui contrastavano passioni
puerili di pari forza: inoltre ci sarebbero voluti otto
giorni almeno per spiegargli alla meglio tutti gli interessi
che Fabrizio aveva a Parma, e con quanti riguardi dovesse
tutelarli; ma al pensiero di consultarlo gli ritornavan
fresche e vive le sue sensazioni dei sedici anni. Si
vorrà crederlo? Non già perché l'abate fosse uomo di
senno e suo devoto amico, Fabrizio voleva parlargli. No.
L'oggetto della gita del nostro eroe e i sentimenti suoi
durante le cinquanta ore ch'essa durò furon talmente assurdi,
che gioverebbe al nostro racconto il tacerli: perocché
c'è da temere che la credulità di Fabrizio gli tolga le
simpatie del lettore: ma insomma era fatto cosi, e non
c'è ragione di adular lui e non gli altri. Non abbiamo mai
adulato né il conte Mosca né il principe.
Fabrizio, dunque, poiché s'ha da dir tutto, riaccompagnò
sua madre fino al porto di Laveno, sulla riva di sinistra
(riva austriaca) del lago Maggiore, dov'ella sbarcò
la sera verso le otto. (Il lago è considerato come paese
213
neutrale, e non si chiedon passaporti a chi non sbarca.)
Ma appena notte, si fece anche lui metter a terra sulla
stessa riva sinistra in mezzo a un boschetto che s'inoltra
nell'acqua. Aveva noleggiato una sediola, con la quale
poté seguire a cinquecento passi di distanza la carrozza
di sua madre; s'era travestito da servitore della Casa del
Dongo, e a nessuno dei molti impiegati di polizia o di
dogana venne in mente di chiedergli il passaporto. A un
quarto di lega da Como, dove la marchesa e sua figlia
dovevan fermarsi per passar la notte, imboccò a sinistra
un sentiero, che girando intorno al borgo di Vico mette
in una stradetta aperta di recente sull'estrema sponda del
lago. Era la mezzanotte, e poteva sperare di non incontrar
gendarmi. I gruppi d'alberi che la stradicciuola traversava
ogni momento disegnavano il nero contorno del
fogliame sul cielo stellato, un po' velato di nebbie: tranquillità
profonda nelle acque e nel cielo. Fabrizio non
poté resistere a questo spettacolo di sublime bellezza: si
fermò e si sedé sur una roccia che sporgeva sul lago formando
un minuscolo promontorio. Il silenzio immenso
non era rotto se non a uguali intervalli dal sussurro della
piccola ondata che veniva a spirar sulla sabbia. Fabrizio
aveva cuore di italiano: ne chiedo scusa per lui: questo
difetto che lo farà forse meno simpatico consisteva in
ciò, ch'egli non aveva vanità se non per accessi; l'aspetto
della bellezza sublime bastava a intenerirlo e a togliere
a' suoi rancori ogni asprezza. Seduto su quello scoglio,
non avendo più da stare in guardia contro gli agenti della
polizia, protetto dalla notte profonda e dal vasto silen-
214
zio, sentì gli occhi bagnarsi di lagrime dolci, e gustò su
quella roccia gli istanti più lieti che da gran tempo gli
fosse concesso godere.
Risolse di non mentir mai con la duchessa; e appunto
perché in quel momento sentiva di adorarla, giurò di
non dirle mai che l'amava; non avrebbe pronunciato mai
con lei la parola amore, poiché nel suo cuore non trovava
asilo la passione che porta questo nome. Nell'entusiasmo
della generosa esaltazione che gli era in quell'ora
gioia suprema, decise di dirle tutto, subito che l'occasione
se ne presentasse: il suo cuore non aveva mai conosciuto
l'amore. Fermato il coraggioso proposito, gli parve
d'essersi liberato da un peso enorme. «Ella forse mi
dirà qualcosa della Marietta: ebbene, io non rivedrò più
la Marietta!» rispose allegramente a se stesso.
La brezza mattutina temperava già i bollori della giornata
trascorsa. Già l'alba incorniciava di una fievole luce
bianca i picchi delle Alpi che sorgono a settentrione e a
levante del lago di Como. I massicci, bianchi di neve
anche nel giugno, si profilano sull'azzurro del cielo sempre
puro a quelle altitudini. Un contrafforte delle Alpi
che da mezzogiorno avanza verso la felice Italia separa i
due versanti del lago di Como e del lago di Garda. Fabrizio
mirava le diramazioni di quelle montagne meravigliose,
intanto che la luce dell'alba fatta più limpida,
dando rilievo ai gruppi e penetrando la nebbia leggera
sorgente dal fondo delle gole, apriva luminose allo
sguardo le valli che li separano.
Riprese il cammino, oltrepassò la collina che forma la
215
penisola di Burini, e finalmente scorse il campanile del
villaggio di Grianta, sul quale era stato tante volte con
l'abate Blanes a esplorare le stelle. «Quanto ero ignorante
allora! — pensò — non arrivavo a capir neanche il
buffo latino dei trattati di astrologia che l'abate sfogliava
e dei quali avevo un gran rispetto, forse perché non intendendone
altro che qualche parola qua e là la mia immaginazione
si dava cura di scoprire in essi i significati
più romanzeschi.»
A poco a poco le sue fantasticaggini presero un altro
dirizzone. «Ci sarà qualcosa di vero nell'astrologia? Perché
differirebbe dalle altre scienze? Un certo numero di
imbecilli e di mariuoli si metton d'accordo, per esempio,
e propalano che sanno il "messicano"; per questa loro
dottrina riescono a imporsi e alla società che li rispetta e
al governo che li paga. E appunto perché son gente mediocre,
e non è da temere che sollevino i popoli con le
solite frasi fatte e la solita mostra di sentimenti generosi,
si beccano favori d'ogni sorta. Per esempio: il padre
Bari, al quale Ernesto IV ha accordato quattromila lire
di pensione e la croce di cavaliere per aver ricostituito
diciannove versi d'un ditirambo greco! Ma, Dio mio,
spetta proprio a me di giudicar ridicole queste storie e di
lagnarmene? non han dato quella medesima croce anche
al mio direttore di Napoli?» Nel far questa riflessione
Fabrizio provò una specie di disagio interiore: tutto l'ardore
virtuoso onde erasi acceso il suo cuore pochi momenti
prima, si mutava nel torbido compiacimento di
aver preso parte a un furto. «Eh, — mormorò, e gli oc-
216
chi spenti gli dettero l'aspetto dell'uomo che non è contento
di sé — poiché la mia nascita mi dà il diritto di approfittare
di questi abusi, sarebbe da parte mia una insigne
dabbenaggine il non acciuffare quel tanto che me ne
può venire; bisogna però resistere all'uzzolo di condannarsi
in pubblico.» Il ragionamento filava, ma dalle virtuose
altezze alle quali era asceso giubilante un'ora prima,
Fabrizio era oramai precipitato. Il pensiero del privilegio
aveva inaridita la delicata pianticella che si chiamava
felicità.
«Se non s'ha da credere all'astrologia, — disse, come
cercando di distrarsi, — se questa scienza è, come i tre
quarti delle scienze non matematiche, la trovata di balordi
entusiasti e d'ipocriti scaltri, pagati da quelli che se
ne servono, come va che tanto spesso m'avviene di pensare
con commozione a questo fatto così significativo?
Io sono uscito dalla prigione di B***, ma col vestito e
col foglio di via d'un soldato che c'era stato messo per
giusti motivi.»
Non riuscì mai ad approfondire di più: girava per cento
vie diverse intorno alla difficoltà senza mai riuscire a
superarla. Era troppo giovine ancora; e all'animo suo,
quando era libero da ogni altra cura, pareva delizia senza
pari il gustare le sensazioni prodotte da circostanze
romanzesche che la immaginazione non mai indugiava a
fornirgli. Non si adattava a osservare pazientemente i
reali particolari delle cose per cercar d'indovinarne le
cause. La realtà gli parea volgare e sordida; e io capisco
che non faccia piacere l'osservarla; ma allora bisogna
217
anche rinunciare a ragionarne. Bisogna soprattutto non
costruire obbiezioni con gli svariati frammenti della
propria ignoranza.
Cosi, pur senza esser scarso d'intelligenza, Fabrizio
non poté giunger mai a capire che quella sua semi-credenza
nei presagi era per lui una religione, una impressione
profonda ch'egli aveva ricevuto all'entrar nella
vita. Il solo pensare a una tale credenza era già una contentezza:
e si ostinava a escogitare in qual modo anche
l’astrologia potesse dimostrarsi scienza vera come per
esempio la geometria. Ricercava curiosamente nella sua
memoria tutti i casi ne' quali ai presagi osservati da lui
non eran successi gli avvenimenti lieti o tristi che pareva
annunziassero. Ma pur credendo avviarsi con sicure
argomentazioni alla scoperta del vero, lo fermava in appagata
attenzione il ricordo dei casi opposti: quelli in
cui al presagio era susseguito l'evento tale quale il presagio
annunzio: ed ei si sentiva commosso di tenerezza
e di rispetto. Così che sarebbe stato preso da repugnanza
invincibile per chi dimostrasse di non credere ai presagi;
peggio ancora per chi, ad avvalorare la negazione, si
fosse servito dell'ironia.
Fabrizio camminava senza accorgersi delle distanze,
ed era a questo punto del suo raziocinare privo di conclusione,
quando alzando gli occhi vide il muro ond'era
cinto il giardino di suo padre. Il muro che sosteneva una
bella terrazza si alzava più di quaranta piedi dalla strada,
a destra. Una cordonata in pietra lungo la balaustrata
dava alla costruzione un aspetto monumentale. «Non è
218
mica brutto: — disse tra sé Fabrizio — buona architettura:
quasi di gusto romano»: applicava le recenti nozioni
di archeologia. Volse poi il capo con disgusto: gli tornarono
in mente la severità di suo padre, e peggio ancora
la denunzia del fratello Ascanio, al suo ritorno dalla
Francia.
«Da quella denunzia snaturata hanno origine le mie
condizioni presenti; posso odiarla, posso disprezzarla,
ma essa ha imposto alla mia vita un andamento diverso.
Che sarebbe stato di me, confinato a Novara, a mala
pena tollerato dall'agente di mio padre, se mia zia non
avesse fatto all'amore con un ministro? Se questa zia
avesse avuto un'anima arida e volgare invece d'esser
così tenera e di volermi bene così entusiasticamente? A
che ne sarei, ora, se la duchessa avesse avuto il cuore
del fratello marchese Del Dongo?»
Oppresso da così penosi ricordi, andava con passo incerto:
giunse sulla riva del fossato, appunto di fronte
alla magnifica facciata del castello. Volse appena lo
sguardo al grande edificio annerito dai secoli. Al nobile
linguaggio dell'architettura non dette orecchio: dal ricordo
di suo fratello e di suo padre chiusasi l'anima sua a
ogni espressione di bellezza, ei non badava che a stare
in guardia contro nemici ipocriti e pericolosi. Dette una
rapida occhiata, palesemente nauseato, alla finestra della
camera del terzo piano, dove egli stava prima del 1815.
Il carattere di suo padre aveva tolto ogni dolcezza alle
memorie dell'infanzia, «Non ci sono rientrato — pensò
— dalle otto pomeridiane del sette marzo: uscii per an-
219
dar a prendere il passaporto del Vasi, e il giorno dopo la
paura delle spie mi fece precipitar la partenza. Al ritorno,
grazie alla denuncia di mio fratello, non ebbi tempo
di salirci neppure quanto bastasse a rivedere le mie incisioni.
»
Volse il capo con orrore. «L'abate Blanes — disse triste
fra sé — ha più d'ottantatré anni, e secondo quanto
mia sorella mi ha detto non va quasi mai al castello; le
infermità della vecchiaia han prodotto il loro effetto:
quel cuore così nobile e forte è irrigidito dagli anni. Sa
Dio quant'è che non va più neppure al suo campanile!
Starò fin ch'egli si alzi: non andrò a disturbargli il sonno;
forse non mi riconoscerà più; all'età sua sei anni son
molti! Non troverò più che il sepolcro d'un amico! È stata
proprio una ragazzata l'esser venuto ad affrontare la
ripugnanza che mi inspira il castello.»
Entrò nella piazzetta della chiesa, e con stupore tale
che confinava col delirio scorse al secondo pianerottolo
del vecchio campanile la finestra stretta e lunga illuminata
dalla lanterna dell'abate Blanes. Questi usava lasciarvela
salendo allo sgabuzzino di travi che gli serviva
da osservatorio, affinché quella luce non gl'impedisse di
leggere sul suo planisfero. Questa carta del cielo era stesa
sopra un gran vaso di terracotta, che aveva in altri
tempi contenuta una pianta di limoni. In fondo al vaso
ardeva una piccola lampada, il cui fumo usciva da un
piccolo tubo di latta: l'ombra di questo tubo segnava sulla
carta il settentrione.
Questi menomi particolari tornandogli a mente, Fa-
220
brizio ne provò una commozione dolcissima.
Quasi senza pensarci, aiutandosi con le due mani,
fece il fischio sottile e breve che fu un tempo il suo
modo di domandare l'ingresso: e sentì subito tirare a più
riprese la funicella che dall'alto dell'osservatorio alzava
il saliscendi, nella porta del campanile. Si precipitò nella
scala indicibilmente agitato e trovò l'abate nel vecchio
seggiolone di legno, al suo solito posto, che guardava
fisso sulla lunetta di un quadrante murale. Con la sinistra
l'abate gli fé' cenno di non interrompere l'osservazione,
notò una cifra sopra una carta da giuoco, poi volgendosi
sul seggiolone aprì le braccia al nostro eroe che
vi si gettò in uno scoppio di lacrime. Il suo vero padre
era l'abate.
— T'aspettavo — gli disse dopo le prime parole di
accoglienza affettuosa. Fingeva così l'abilità sua nel divinare
gli eventi, o pensando tanto di frequente a Fabrizio,
qualche segno astrologico gli aveva davvero annunciato
il ritorno? — Ecco la morte che viene — soggiunse.
— Come! — sclamò Fabrizio tutto sconvolto.
— Sì, — riprese l'abate grave ma non afflitto — cinque
mesi e mezzo o sei mesi e mezzo dopo averti rivisto,
la mia vita, avendo raggiunto la pienezza della sua
felicità, si spegnerà “come face al mancar dell'alimento”.
E prima della grande ora, è probabile ch'io passi un
mese o due senza parlare: dopo di che sarò accolto nel
seno del Padre nostro, se pur giudicherà ch'io abbia
compiuto il mio dovere nel posto in cui m'aveva messo
221
di sentinella.
«Tu sei sfinito di stanchezza e di commozione, e hai
bisogno di dormire. Da che t'aspetto t'ho celato una pagnotta
e una bottiglia d'acquavite nel cassone dei miei
strumenti. Rifocillati e datti forze bastanti per ascoltarmi
ancora qualche momento. Molte cose posso dirti avanti
che faccia giorno. Ora le veggo meglio forse che non
possa vederle domani. Perché, figliuolo mio, noi siamo
tutti deboli e con questa debolezza bisogna far sempre i
conti. Forse domani il vecchio, l'uomo terreno sarà in
me occupato dai preparativi della morte; e bisogna assolutamente
che domani sera alle nove tu te ne vada.»
Fabrizio obbedì in silenzio, come di consueto.
— È vero, dunque, — ripigliò il vecchio — che quando
cercasti di vedere Waterloo, non trovasti da principio
che una prigione?
— Sì, padre mio, — rispose Fabrizio meravigliato.
— Fu una grande fortuna; perché avvertito dalla mia
voce il tuo spirito può prepararsi a un'altra prigionia più
dura e terribile. Forse non ne uscirai che mediante un
delitto; ma, grazie al cielo, questo delitto non sarà commesso
da te. Non ti venga mai di scendere fino al delitto,
per quanto grande tu possa provarne la tentazione.
Mi par di vedere che si tratterà d'uccidere un innocente,
il quale senza saperlo usurpa i tuoi diritti: se resisti alla
forza della tentazione, che parrà giustificata dalle leggi
dell'onore, la tua vita sarà felice agli occhi degli uomini...
e anche ragionevolmente felice agli occhi del saggio
— continuò dopo un istante di riflessione. — Tu
222
morrai come me, figliuolo mio, sopra un seggiolone di
legno, lontano da ogni sfarzo, deluso di ogni fastosità, e,
come me, senza averti da fare nessun grave rimprovero.
«Ormai sul futuro tutto è detto tra noi, né potrei aggiunger
nulla che importi. Ho cercato invano di scorger
quanto questa prigionia potrà durare: sei mesi, un anno,
dieci anni? Non m'è stato possibile scoprir nulla: forse
ho qualche colpa, e il cielo ha voluto punirmene col
rammarico di questa incertezza. Ho visto solo che dopo
la prigionia, ma non so se appunto nel momento della
tua liberazione, ci sarà quel ch'io chiamo un delitto; ma
fortunatamente mi par d'esser sicuro che non sarà commesso
da te. Se tu hai la debolezza di parteciparvi, tutti
gli altri miei calcoli sono un lungo errore e null'altro. E
tu non morrai con la pace nel cuore, su d'una seggiola di
legno, vestito di bianco.»
Nel pronunziar queste parole, l'abate Blanes volle alzarsi,
e allora soltanto Fabrizio s'accorse del decadimento
cagionato dagli anni; gli ci volle quasi un minuto per
alzarsi e volgersi verso di lui che immobile e silenzioso
lo lasciò fare. L'abate lo abbracciò ripetutamente stringendolo
con grande tenerezza; poi riprese con la gaiezza
d'altri tempi:
— Guarda se ti riesce d'accomodarti fra i miei istrumenti
per dormire un po' alla meno peggio: piglia le mie
pellicce; ce ne sono alcune di gran valore che la duchessa
Sanseverina mi mandò quattro anni fa, chiedendomi
un prognostico sul conto tuo; ma io tenni le pellicce, e
mi guardai bene dal mandare il prognostico. Ogni presa-
223
gio è una infrazione alla regola, e presenta un pericolo:
che può, cioè, mutare il corso degli eventi: nel qual caso
tutta la scienza va a rotoli come un giuoco di fanciulli.
D'altra parte poi c'eran delle cose un po' difficili a dire a
questa duchessa che è sempre così carina. A proposito:
non ti spaventar del fracasso con cui ti desteranno le
campane, che avrai molto vicine e che faranno un casa
del diavolo, sonando la messa delle sette: più tardi, di
sotto, metteranno in moto il campanone che squassa tutti
i miei apparecchi. Oggi è San Giovila, martire e soldato:
sai che il piccolo villaggio di Grianta ha lo stesso patrono
che la gran città di Brescia, ciò che, sia detto in
parentesi, indusse curiosamente in inganno il mio illustre
maestro Jacopo Marini di Ravenna: parecchie volte
m'aveva assicurato che, come sacerdote, avrei avuto fortuna,
e che sarei curato nella magnifica chiesa di San
Giovita a Brescia; e sono stato invece curato, sì, ma in
un villaggio di settecentocinquanta famiglie. Ma tutto è
andato pel meglio: me ne sono persuaso dieci anni fa,
quando, se fossi stato curato a Brescia, finivo in carcere
sopra una collina morava, allo Spielberg. Domani ti porterò
un monte di cose deliziose, di piatti delicatissimi,
tutta roba sottratta al gran desinare che do a tutti i curati
dei dintorni i quali vengono a cantar nella mia messa solenne.
Ti porterò ogni cosa qui in fondo alla scala; ma tu
non cercar di vedermi, e non scendere a pigliar questi
manicaretti, finché non m'avrai sentito uscire. Bisogna
che tu non mi rivegga di giorno; e siccome il sole domani
tramonta alle sette e ventisette minuti, io non verrò ad
224
abbracciarti che verso le otto; e bisogna che tu parta
quando ancora l'orologio batte i quarti delle nove, cioè
prima che suonino le dieci. Bada che non ti veggano alle
finestre del campanile: i gendarmi hanno i tuoi connotati,
e sono in certo modo agli ordini di tuo fratello che è
un tiranno famoso. Il marchese Del Dongo rammollisce;
e se ti rivedesse, forse anche ti regalerebbe qualche cosa
di sottomano. Ma questi lucri, macchiati di fraude, non
possono essere accetti a un uomo come te la cui forza
consisterà un giorno nella purità della coscienza. Il marchese
detesta il suo figlio Ascanio; ma ciò non ostante
andranno a questo figliolo i sei milioni che il marchese
possiede. Così vuole la giustizia. Alla sua morte avrai
quattromila lire di pensione e cinquanta braccia di panno
nero per vestire a lutto i tuoi servitori.
225
IX
Fabrizio era stanchissimo: i discorsi del vecchio, l'attenzione
intensa ad essi rivolta, lo avevan molto eccitato.
Stentò a prender sonno e nel sonno si agitò per sogni
ch'eran forse presagi. La mattina verso le dieci fu destato
dal vacillare di tutto il campanile, intanto che uno
spaventevole rumore parea venir dal di fuori. Si levò atterrito
e credé d'essere alla fine del mondo; poi pensò
che fosse prigioniero: e gli ci volle un po' di tempo per
farsi capace che il rumore non era se non il suono della
grossa campana che quaranta contadini mettevano in
moto in onore di San Giovita: e dieci sarebbero stati più
che sufficienti.
Cercò un luogo dal quale gli fosse possibile vedere
senz'esser visto; e subito s'avvide che da quell'altezza
l'occhio dominava i giardini e la corte interna del castello
Del Dongo. Lo aveva dimenticato. Il pensiero di quel
padre, agli estremi ormai della vita, mutò tutti i suoi
sentimenti. Scorse perfino i passeri che cercavan qualche
briciola di pane sul grande balcone della sala da
pranzo. «Sono i discendenti di quelli che addomesticai
in altri tempi» pensò. Quella terrazza, come tutte le altre
del castello, era piena d'una grande quantità di piante
d'arancio, in vasi di terra più o meno grandi: al vederli,
s'intenerì: l'aspetto di quella corte interna, così adornata
con ombre ben nette, delineate da un sole sfolgorante,
226
era veramente grandioso.
Gli tornò in mente la prostrazione di suo padre. «Strano:
— pensava — mio padre non ha che trentacinque
anni più di me: trentacinque e ventitré non fan che cinquantotto!
» E i suoi occhi, fissando le finestre della camera
di quell'uomo severo che non l'aveva amato mai,
s'empiron di lagrime. Un fremito lo scosse, e un gelo gli
corse improvviso per le vene quando gli parve vederlo
che attraversava fra le piante d'arancio una terrazza allo
stesso livello della sua camera: ma era un cameriere.
Proprio a piè del campanile una schiera di ragazze vestite
di bianco, e divise in gruppi, ornavano a disegni con
fiori rossi, azzurri e gialli la strada per la quale doveva
passare la processione. Ma ben altra vista gli si parava
dinanzi e toccò più vivamente il suo cuore: dal campanile,
i due rami del lago si dispiegavano per grandissimo
tratto ai suoi sguardi: sublime spettacolo onde ogni altro
gli si nascose: esso ridestò in lui i sentimenti più elevati
e più puri, i ricordi dell'infanzia gli si affollarono alla
mente, sicché quella giornata di prigionia in un campanile
fu forse una delle più felici della sua vita.
Tale intima letizia lo sollevò a un'altezza di pensieri
che non era dell'indole sua; considerò gli avvenimenti
della propria vita, lui così giovine, come se fosse giunto
al suo ultimo giorno. E dopo aver per ore parecchie piacevolmente
fantasticato: «Bisogna convenirne, — disse
fra sé — dal mio arrivo a Parma, io non ho mai più goduto
la gioia tranquilla, perfetta, che godevo a Napoli,
galoppando per le vie del Vomero o lungo le spiagge di
227
Misene. Gl'intrighi complicati di quella piccola Corte
perversa han fatto perverso anche me.... Io non trovo alcun
piacere nell'odio: credo che non mi verrebbe se non
un triste compiacimento dalla umiliazione de' miei nemici,
dato che ne avessi; ma non ne ho.... Un momento!
— si disse a un tratto. — Ce l'ho un nemico: il Giletti.
Curiosa! Il piacere che proverei a vedere andare al diavolo
quel brutto ceffo sopravvive al capriccio che m'era
venuto per la Marietta.... Ah! non è degna di legar le
scarpe alla duchessa d'A***, che fui obbligato ad amare
a Napoli, perché mi uscì detto ch'ero innamorato di lei.
Santo Dio! quante volte mi sono annoiato nei lunghi
colloqui che mi elargiva quella povera duchessa! E non
mi è mai capitato nulla di simile nella stanzettuccia
mezza camera e mezza cucina dove la Marietta mi ha ricevuto
due volte e per due minuti soltanto.
«Ma che roba mangia quella povera gente! Fa compassione!...
Io avrei dovuto fare a lei e alla mammaccia
una pensione giornaliera di tre bistecche.... La Mariettina
mi distoglieva dai cattivi pensieri che mi venivano
dal frequentar quella Corte. E forse era meglio che avessi
preso a far la vita dei caffè, come dice la duchessa:
pareva che lei preferisse quel partito, e certo ha più ingegno
di me. Grazie ai suoi regali, o anche soltanto con
la pensione di quattromila lire e con le quarantamila depositate
a Lione, che mia madre destina a me, potrei
sempre avere un cavallo e qualche scudo per far degli
scavi e comporre un piccolo museo. Poiché pare che l'amore
mi sia negato, queste saranno per me le grandi sor-
228
genti d'ogni mia contentezza; e vorrei, prima di morire,
rivedere il campo di battaglia di Waterloo, e tentar di ritrovare
la prateria dove fui così graziosamente divelto
dal cavallo e buttato a sedere per terra. Compiuto questo
pellegrinaggio, tornerò spesso su questo lago meraviglioso:
niente al mondo ci può essere di più bello, almeno
per me. A che affaticarsi a cercar tanto lontano la felicità?
Eccola, è qui sotto i miei occhi!
«Ah, — riprese poi, come obiettando a se stesso — la
polizia mi scaccia dal lago di Como! Ma io son più giovine
di quelli che la comandano. Qui non troverei una
duchessa d'A***, ma troverei una di quelle ragazze che
accomodano fiori sulla strada, e le vorrei bene lo stesso.
Quel che mi raffredda, anche, è l'ipocrisia; e le nostre
gran dame tiran troppo al sublime. Napoleone ha condotto
anche loro ad almanaccare con la costanza e con la
morale!
«Diavolo! — sclamò a un tratto, ritirandosi dalla finestra,
come se avesse temuto che, non ostante l'ombra
dello sportellone che riparava le campane dalla pioggia,
lo potessero riconoscere — ecco uno sciame di gendarmi
in alta tenuta.» Infatti dieci gendarmi, de' quali quattro
sottufficiali, spuntavan in capo alla strada principale:
il quartiermastro li collocò alla distanza di cento passi
l'uno dall'altro lungo il tratto che la processione doveva
percorrere. «Qui tutti mi conoscono, e se qualcuno mi
vede, io fo un salto solo dal lago di Como allo Spielberg,
dove mi metteranno una catena di cento libbre per
gamba: e che dolore per la duchessa!»
229
Gli ci vollero due o tre minuti per ricordarsi che era
innanzi tutto a più di ottanta piedi d'altezza, che si trovava
relativamente all'oscuro, che gli occhi di quelli che
avrebbero potuto guardare erano abbagliati dal gran
sole, e infine ch'essi passeggiavan con gli occhi spalancati
per strade nelle quali tutte le case erano state imbiancate
in onore di San Giovita. Ma non ostante questa
filza di così chiari argomenti, all'anima italiana di Fabrizio
non sarebbe stato più possibile alcun godimento se
tra i gendarmi e sé non avesse interposto un pezzo di
vecchia tela, inchiodato alla finestra, e bucato in due
punti per poterci vedere attraverso.
Le campane intronavan l'aria da dieci minuti, la processione
usciva di chiesa, i mortaretti scoppiavano. Fabrizio
volse lo sguardo e riconobbe il piccolo spiazzale
chiuso da un parapetto dalla parte del lago, dove tante
volte, da ragazzo, s'era esposto a vedere i mortaretti
scoppiargli fra i piedi; ragione per la quale i giorni di festa
sua madre lo voleva accanto a sé.
Per chi non lo sapesse, i mortaretti sono pezzi di canne
di fucile segate a un'altezza di quattro pollici, per fare
i quali i contadini raccolgono avidamente i fucili che la
politica europea, dopo il 1796, ha così abbondantemente
disseminato pei piani lombardi. Ridotti a una tale misura,
questi cannoncini si caricano fino alla bocca, poi si
posano in terra, dritti e collegati l'un l'altro da una striscia
di polvere, disposti così due o trecento su tre righe
come un battaglione, in qualche spiazzo prossimo alla
via che la processione percorre. Quando il Santissimo
230
Sacramento s'avvicina, si dà fuoco alla striscia di polvere;
e comincia un fuoco di fila di colpi secchi, il più disuguale
e ridicolo che immaginare si possa: le donne
dall'allegria vanno fuori di sé: e quel rombo desta veramente
allegria in chi lo ascolta da lontano sul lago,
quando gli giunga mitigato dall'ondeggiare delle acque.
E il singolare fragore che tante volte lo aveva rallegrato
nella fanciullezza, anche ora riuscì a cacciar dalla mente
di Fabrizio i gravi pensieri che gli occupavan la mente.
Andò a prendere il cannocchiale dell'abate, e riconobbe
la maggior parte degli uomini e delle donne che seguivano
la processione. Parecchie graziose bambine che
aveva lasciato di dodici o tredici anni erano adesso donne
bellissime nel pieno fiore della vigorosa giovinezza:
e ridestarono il coraggio nell'animo del nostro eroe che
per parlare con loro avrebbe magari braveggiato contro
ai gendarmi.
Quando la processione fu passata e rientrata in chiesa
da una porta laterale che dal campanile non si vedeva, il
caldo diventò opprimente anche in cima al campanile;
tutti se ne andarono alle proprie case, e nel villaggio fu
gran silenzio. Molte barche partirono zeppe di contadini
che tornavano a Bellagio, a Menaggio, e in altri paeselli
sul lago: Fabrizio percepiva il rumore distinto di ogni
colpo di remo; e questo particolare così insignificante lo
mandava in estasi: la sua gioia presente si componeva di
tutti gli accoramenti, di tutti i fastidi ond'ei vedeva variamente
costretta la vita delle Corti. Come sarebbe stato
lieto, in quel momento, di vogare su quel bel lago
231
così tranquillo e che rispecchiava così bene l'azzurra
profondità del cielo! Sentì aprir la porta del campanile:
era la vecchia donna di servizio dell'abate, che portava
un gran paniere: dové fare un gran sforzo per trattenersi
dal parlarle. «Essa m'é affezionata quasi quanto il suo
padrone, — pensava — e poi stasera alle nove io me ne
vado: certo mi terrebbe il segreto che le farei giurare, almeno
per queste poche ore. Ma questo farebbe dispiacere
all'amico, e potrebbe anche comprometterlo coi gendarmi!
» Così lasciò partir la Ghita senza farsi vedere.
Fece un pranzetto eccellente, poi s'accomodò per dormir
qualche minuto; e non si destò che alle otto e mezzo di
sera: l'abate Blanes lo scoteva per il braccio: era notte.
L'abate era stanchissimo: mostrava cinquant'anni più
del giorno innanzi: non parlò più di cose serie dal suo
seggiolone.
— Abbracciami — disse a Fabrizio: e lo strinse al
petto più volte. — La morte — aggiunse poi, — che sta
per chiudere questa vita così lunga, non sarà così dolorosa
come questa separazione. Io ho una borsa che lascerò
in custodia alla Ghita con l'ordine di trarne il denaro
che possa abbisognarle e di consegnarti il resto,
quando tu venga a richiederlo. La conosco, e dopo questa
raccomandazione ella è capacissima, credi, di economizzare
per te fino al punto di non comprarsi carne
quattro volte in un anno, se tu non le dài ordini precisi.
Anche tu puoi ridurti in miseria, e l'obolo del tuo vecchio
amico potrà esserti utile. Da tuo fratello non aspettarti
altro che bricconate delle più nere; e procura di
232
guadagnare con un qualunque lavoro che ti faccia utile
alla società. Io prevedo strane burrasche: forse fra cinquant'anni
di gente che non lavori non se ne vorrà più
sapere: tua madre e tua zia posson venirti a mancare, e
le tue sorelle dovranno obbedire ai loro mariti.... Vattene,
vattene, fuggi! — gridò con impeto. Aveva sentito
un piccolo ronzio dell'orologio, che annunciava lo scoccar
delle dieci, e non volle nemmeno permettere che Fabrizio
lo baciasse un'ultima volta. — Spicciati, spicciati:
ti ci vorrà almeno un minuto a scender le scale; bada di
non cadere: sarebbe di pessimo augurio.
Fabrizio si precipitò giù per la scala, e giunto nella
piazza si mise a correre. Era appena arrivato davanti al
castello di suo padre che sonaron le dieci: ogni rintocco
gli si ripercoteva dentro al petto e l'animo se ne turbava.
Sostò per riflettere, o piuttosto per lasciarsi andare alla
piena dei sentimenti appassionati che gl'inspirava la
contemplazione di quel maestoso edifizio con tanta
freddezza osservato il giorno prima. Dalla specie di sogno
nel quale era immerso si ridestò udendo passi d'uomo
che si avvicinavano. Guardò, e si vide fra quattro
gendarmi. Aveva due ottime pistole, alle quali aveva
rinnovato l'esca durante il desinare: il piccolo rumore
ch'egli fece per armarle attrasse l'attenzione d'uno dei
gendarmi, e poco mancò non lo facesse arrestare. S'accorse
del pericolo e pensò di far fuoco per primo: era
suo diritto, perché era il solo modo di tener testa a quattro
uomini bene armati. Fortunatamente i gendarmi, che
giravano per far chiudere le osterie, non avevano sde-
233
gnato le cortesi offerte fatte loro in parecchi di quei giocondi
ritrovi; e non si decisero abbastanza sollecitamente
a fare il loro dovere. Fabrizio si dié a correre a gambe
levate: i gendarmi fecero anch'essi qualche passo correndo,
e gridando: «Ferma, ferma!» poi tutto tornò nel
silenzio. A trecento passi di là Fabrizio si fermò per ripigliar
fiato. «Poco è mancato che le mie pistole non
m'abbiano fatto acchiappare. La duchessa, se mai mi
fosse stato possibile rivedere i suoi begli occhi, avrebbe
avuto ragione di dirmi che il mio spirito si compiace
nella contemplazione di ciò che accadrà tra dieci anni, e
si scorda di guardare ciò che avviene oggi, accanto a
me.»
Ebbe un brivido pensando al pericolo scampato; affrettò
il passo, ma di lì a poco non poté trattenersi dal ripigliare
la corsa; il che fu poco prudente, perché dette
nell'occhio a parecchi contadini che se ne tornavano a
casa. Ma non seppe vincersi e non s'arrischiò a fermarsi
se non sulla montagna, più d'una lega distante da Grianta;
e quando si fermò sudò freddo pensando allo Spielberg.
«Ho avuto una bella paura! — disse; ma pronunziata
la parola, fu quasi tentato di vergognarsene. — Ma la
zia non mi ha detto che ciò che m'é più necessario è
l'imparare a perdonarmi? Io mi paragono sempre a un
modello perfetto che non può esistere. è giusto ch'io mi
perdoni la mia paura, perché ero ben disposto a difendere
la mia libertà, e non sarebbero di certo rimasti in
quattro a portarmi in prigione. Quel ch'io sto facendo è
234
poco soldatesco: — aggiunse — invece di ritirarmi rapidamente
dopo raggiunto il mio scopo, e probabilmente
messo in allarme il nemico, mi trastullo in fantasticherie
forse più ridicole di tutte le previsioni del caro abate.»
Infatti, invece di prender la via più corta e giungere
alla riva del lago Maggiore, dove la barca lo aspettava,
fece un giro lunghissimo per andar a vedere il suo albero.
Il lettore si ricorda forse dell'affetto che Fabrizio
aveva per un castagno piantato da sua madre ventitré
anni prima. «C'é da meravigliare che mio fratello non
abbia fatto tagliare quest'albero: l'atto sarebbe degno di
lui; ma quegli esseri non capiscon nulla di queste cose
delicate: non ci avrà pensato. E del resto, non sarebbe
mica stato di malaugurio.» Due ore dopo, al vederlo, fu
costernato: o fosse maligna opera di qualche sbarazzino,
o danno cagionato dalla tempesta, fatto sta che uno dei
rami principali del giovine albero era troncato e secco.
Fabrizio lo tagliò pacatamente valendosi del suo pugnale
e ridusse ben netto il taglio, affinché l'acqua non s'infiltrasse
nel tronco. Poi, sebbene il tempo fosse prezioso,
perché l'alba stava per ispuntare, si trattenne più
d'un'ora a smuover la terra intorno al caro albero. Fatte
infine tutte queste pazzie, riprese rapidamente la via del
lago Maggiore. Tutto ben considerato, triste non si sentiva.
Il castagno aveva un bel portamento, cresceva vigoroso
e in cinque anni era quasi raddoppiato: la troncatura
del ramo, accidente di niun conto: una volta reciso, il
ramo non poteva più nuocere all'albero che guadagnerebbe
di snellezza, la sua impalcatura cominciando più
235
in alto.
Fatte poche miglia, scorse la striscia fulgida di candore
che disegnavano a levante i picchi del Resegone di
Lecco, montagna celebre nella regione. La strada battuta
da lui era percorsa da gran numero di contadini, ma Fabrizio,
che non aveva idee bellicose, si compiaceva nel
mirare e ammirare commosso i boschi dei dintorni del
lago di Como, che sono forse i più belli del mondo: non
quelli, ben inteso, che fruttano più scudi nuovi, come direbbero
in Isvizzera, ma quelli che meglio parlano all'anima.
Dar l'orecchio a questo linguaggio, nelle condizioni
in cui Fabrizio si trovava, oggetto delle solerti cure dei
signori gendarmi lombardo veneti, era un vera ragazzata.
«Sono a poca distanza dal confine — pensò finalmente
— e m'imbatterò di sicuro nei doganieri o gendarmi
che fanno la ronda della mattina: questo vestito di
panno fino desterà sospetto, mi chiederanno il passaporto:
e sul mio passaporto è scritto in tutte lettere un nome
già promesso alla carcere: eccomi nella gradevole necessità
di commettere un omicidio. Se, come per solito, i
gendarmi vanno a due a due, non posso mica aspettare a
far fuoco che uno mi pigli pel collo: una volta preso,
Dio guardi, io me ne vo difilato allo Spielberg.» Inorridito
da questa necessità di far fuoco per primo, e, con
tutta probabilità, contro un vecchio soldato di suo zio il
conte Pietranera, egli s'andò a nascondere nel tronco
vuoto d'un enorme castagno; e stava mutando l'esca alle
pistole, quando avvertì che qualcheduno veniva dal bo-
236
sco, cantando assai bene una dolcissima aria del Mercadante,
allora molto in voga nella Lombardia.
«Ecco un buon augurio» pensò. E quella melodia,
ch'egli ascoltò con religiosa attenzione, bastò a mortificare
il germe della collera che cominciava a inquinare i
suoi ragionamenti. Guardò nella strada dall'un lato e
dall'altro, e non vide nessuno. «Questo che canta verrà
per qualche traversa» pensò: e quasi nel momento stesso
scorse un cameriere che, ben vestito all'inglese e cavalcando
una rozza tenuta al passo, menava per le briglie
un altro bel cavallo di razza, sebbene, forse, di eccessiva
magrezza.
«Ah! s'io ragionassi come il conte Mosca, quando
bada a ripetere che i pericoli che un uomo corre danno
la misura de' suoi diritti sul prossimo, brucerei la testa
con una pistolettata a questo cameriere, e una volta a cavallo,
m'infischierei di tutti i gendarmi del mondo. Poi,
appena a Parma, manderei dei quattrini o a lui o alla vedova....
Ma sarebbe una orribile cosa!»
237
X
Tra queste riflessioni morali Fabrizio saltò giù sulla
strada maestra che di Lombardia va in Isvizzera: in quel
punto è quattro o cinque piedi più bassa del bosco. «Se
quest'uomo ha paura, — pensò — scappa di galoppo, e
io resto qui come un minchione.» Era ormai a una decina
di passi dal cameriere che non cantava più: gli vide
negli occhi la paura: forse stava per far fare ai cavalli
fronte indietro.
Senz'essere ancora deciso a nulla, d'un lancio s'appese
alla briglia del cavallo magro.
— Amico mio, — disse al cameriere — io non sono
un ladro de' soliti, perché intanto comincerò col darvi
venti lire: ma ho bisogno che voi mi prestiate un cavallo.
Se non me la svigno più che di corsa mi ammazzano.
Ho alle calcagna i quattro fratelli Riva, i famosi cacciatori
che conoscete di certo. M'hanno trovato nella camera
della sorella, e io sono saltato dalla finestra, ed eccomi
qui. Essi sono usciti dal bosco con cani e fucili: io mi
ero nascosto in quel castagno appunto perché ho visto
un di loro passar sulla strada: ma i cani mi scoveranno
di sicuro! Io monto sul vostro cavallo e vo di galoppo
sino a una lega di là da Como: scappo a Milano per gittarmi
ai piedi del viceré: lascerò il cavallo alla posta con
due napoleoni per voi, se mi lasciate far con le buone;
ma se fate la menoma resistenza vi mando all'altro mon-
238
do con questo paio di pistole. Se quando sarò scappato
vi verrà in mente di farmi inseguir dai gendarmi, mio
cugino, il conte Alari, scudiere dell'imperatore, provvederà
a farvi romper le ossa.
Fabrizio inventava via via, molto tranquillamente.
— Del resto, — aggiunse ridendo — il mio nome non
è un segreto: io sono il marchesino Ascanio Del Dongo:
il mio castello è qui vicino, a Grianta. Sacr...! — disse
alzando la voce — ma lasciate dunque le redini! — Il
cameriere sbigottito non fiatava: Fabrizio passò nella sinistra
la pistola, prese le guide che l'altro abbandonò, e
partì di galoppo. Fatti trecento passi, pensò che s'era dimenticato
di dar le venti lire promesse, e si fermò. Nella
strada non c'era che il cameriere che lo seguiva trottando:
gli fe' cenno col fazzoletto di farsi avanti, e quando
lo vide a cinquanta passi, gittò sulla strada una manciata
di monete e riprese la corsa. Lo vide da lontano raccoglierle
e disse fra sé, ridendo: «Ecco un uomo giudizioso!
neppure una parola inutile». Filò via verso il mezzogiorno,
e dopo una sosta di qualche ora in un casale isolato,
si rimise in via. Alle due della mattina era sulla
riva del lago Maggiore: la sua barca, che bordeggiava,
approdò al segnale convenuto, e poiché non c'era persona
cui poter consegnare il cavallo, lasciò in libertà il nobile
destriere e tre ore dopo era a Belgirate; là, sicuro, in
paese amico, poté finalmente riposare. Si sentiva soddisfatto:
tutto era andato benissimo. Oseremo esporre le
cagioni vere della sua contentezza? Il suo albero prosperava
magnificamente, e l'anima sua era come rinfrescata
239
dalla commozione profonda provata fra le braccia dell'abate
Blanes. «Crede egli davvero, — si domandò — a
tutti i suoi vaticinii? oppure, dacché mio fratello ha dato
a credere ch'io sia un giacobino senza fede né legge, capace
di tutto, ha soltanto voluto indurmi a non cedere
alla tentazione di romper la testa a qualche animale che
m'abbia fatto un brutto tiro?»
Due giorni più tardi Fabrizio era a Parma; dove divertì
molto la duchessa e il conte, raccontando con minuziosa
esattezza, secondo il suo costume, tutta la storia
del suo viaggio.
Trovò, arrivando, il portiere e tutti i servitori del palazzo
Sanseverina in livrea di strettissimo lutto.
— Chi è morto? — domandò alla duchessa.
— È morto a Baden quel brav'uomo che chiamavano
mio marito. Mi ha lasciato, com'era stabilito, questo palazzo
e, in attestato di buona amicizia, un legato di trecentomila
lire, che mi mette in molto imbarazzo. Non
voglio rinunciarlo in favore della sua nipote, la marchesa
Raversi, che non passa giorno senza che mi faccia un
dispetto. Tu che te ne intendi, bisognerà che mi trovi un
buon scultore: spenderò le tre centomila lire in un monumento
al duca.
Il conte cominciò a raccontare aneddoti sulla Raversi.
— Ho provato inutilmente a rabbonirla con ogni sorta
di benefizi — disse la duchessa. — Quanto ai nipoti del
duca, li ho fatti far tutti colonnelli o generali; e per compenso,
non passa mese che non mi mandino qualche abbominevole
lettera anonima. Ho dovuto pigliarmi un se-
240
gretario apposta per leggere le lettere di questa specie.
— E le lettere anonime sono il meno: — riprese il
conte Mosca — hanno una vera officina di denunce infami.
Venti volte avrei potuto far tradurre tutta questa
cricca in tribunale; e Vostra Eccellenza — aggiunse rivolgendosi
a Fabrizio — può immaginare se i miei buoni
giudici li avrebbero condannati.
— Ecco quel che per me guasta tutto: — rispose Fabrizio
con una ingenuità sollazzevole — io avrei preferito
vederli condannar da magistrati che giudicassero secondo
coscienza.
— Mi farete il piacere, voi che viaggiare per istruzione,
di darmi l'indirizzo di cotesta specie di magistrati.
Scriverò loro stasera stessa prima di andare a letto.
— S'io fossi ministro, questa mancanza di giudici galantuomini
ferirebbe il mio amor proprio.
— Ma mi pare — rispose il conte — che Vostra Eccellenza
che ama molto i Francesi e che un tempo portò
loro il soccorso del suo braccio invincibile, scordi ora
uno dei loro precetti: meglio è ammazzare il diavolo,
che lasciar che il diavolo ammazzi noi. Vorrei ora vedere
come fareste a governare queste anime in ebollizione,
che passano le giornate a leggere la storia della rivoluzione
francese, quando i giudici assolvessero la gente
accusata da me. Giungerebbero ad assolvere i bricconi
più evidentemente rei, e si crederebbero dei Bruti. Ma io
desidero farvi una domanda: il vostro animo così delicato
non prova qualche rimorso a proposito del bel cavallo,
un po' magro, che avete abbandonato sulle rive del
241
lago Maggiore?
— Ma io fo conto — rispose Fabrizio con tutta gravità
— di spedire quanto occorra al padrone del cavallo,
per rimborso delle spese sostenute nelle ricerche mediante
le quali lo avrà riavuto da chi lo trovò. Leggerò
sempre il giornale di Milano per cercarvi l'annunzio
d'un cavallo perduto: ne riconoscerò benissimo i connotati.
— Ma è proprio un primitivo! — disse il conte alla
duchessa. — E che sarebbe stato dell’Eccellenza Vostra
— continuò sorridendo — se mentre scarrierava su quel
cavallo preso così a prestito, fosse accaduto alla bestia
di far un passo falso? Voi sareste andato allo Spielberg,
caro nipote; e tutta la mia autorità sarebbe bastata appena
a far diminuire d'una trentina di libbre le catene a' vostri
piedi. Vostra Eccellenza avrebbe passato in quella
casa di delizie una decina d'anni: fors'anche le vostre
gambe si sarebbero incancrenite, e ve le avrebbero molto
pulitamente tagliate.
— Per l'amor di Dio, fatela finita con queste orribili
immaginazioni! — sclamò la duchessa con le lagrime
agli occhi. — Ora che è tornato...
— E io ne son più contento di voi, credetelo pure; —
rispose serio il ministro — ma insomma, perché questo
benedetto ragazzo non m'ha chiesto mai un passaporto
con un nome decente, se voleva andare in Lombardia?
Se lo avessero arrestato sarei corso a Milano, e i miei
amici di là avrebbero certo chiuso un occhio e figurato
di credere che i loro gendarmi avessero arrestato un sud-
242
dito del principe di Parma. Il racconto di Vostra Eccellenza
è divertentissimo, ne convengo: — riprese in tono
un po' meno sinistro — la vostra uscita dal bosco sulla
strada maestra mi piace assai; ma, sia detto fra di noi,
poiché quel cameriere aveva la vostra vita nelle sue
mani, voi avevate tutto il diritto di pigliare la sua. Noi
provvederemo a porre Vostra Eccellenza in splendida
condizione: così almeno ordina la signora qui presente,
e credo che neppure i miei peggiori nemici possano accusarmi
d'averla mai disobbedita. Che dolore per lei e
per me, se in questa scappata il vostro cavallo magro
avesse fatto un passo falso! Meglio sarebbe stato per voi
rompervi il collo addirittura.
— Voi siete tragico stasera, amico mio, — disse commossa
la Sanseverina.
— Sono tragici i fatti che avvengono intorno a noi: —
riprese il conte commosso alla sua volta — qui non siamo
in Francia, dove tout finit par des chansons, o con
un anno o due di prigione: e io faccio male a parlarvi di
queste cose ridendo. Ah, caro nipote, io mi compiaccio
nel supporre che mi riescirà in qualche modo di far di
voi un vescovo, perché francamente non posso di primo
acchito darvi l'arcivescovato di Parma, come molto ragionevolmente
vorrebbe la signora duchessa. Orbene: in
questo vescovato, lontano dai nostri savi consigli, diteci
un po', quale sarà la vostra politica?
— Ammazzare il diavolo prima ch'egli ammazzi me,
come dicon benissimo i miei amici, i Francesi! — rispose
Fabrizio, e gli occhi gli sfavillavano — conservare
243
con ogni mezzo, anche a pistolettate, la condizione nella
quale m'avete posto. Ho letto nella genealogia dei Del
Dongo la storia di quel nostro antenato che costruì il castello
di Grianta. Verso la fine della sua vita il suo ottimo
amico Galeazzo, duca di Milano, lo mandò a ispezionare
una fortezza sul lago di Como: si temeva una
nuova invasione degli Svizzeri. «Bisognerà che scriva
una parola gentile al comandante» disse il duca di Milano.
E scrisse due righe sopra un foglio e glielo consegnò.
Poi, nel congedarlo, glielo richiese. «Sarà maggior
segno di cortesia il sigillarlo» soggiunse. Vespasiano
Del Dongo partì; ma sul lago, dotto com'era, si ricordò
d'una vecchia novella greca. Aprì la lettera del suo ottimo
signore, e ci lesse l'ordine al comandante della fortezza
di uccidere il messo, appena arrivato. Lo Sforza,
troppo inteso alla commedia ch'egli recitava col nostro
bisavolo, aveva lasciato alquanto spazio tra l'ultima linea
del biglietto e la firma: Vespasiano vi scrisse l'ordine
di riconoscerlo come governatore generale di tutti i
castelli sul lago, e tagliò via lo scritto superiore. Giunto
e accolto nella fortezza, gittò il comandante in un pozzo,
dichiarò guerra allo Sforza e dopo alcuni anni cedé la
fortezza in cambio delle vaste tenute che fecero la fortuna
dei successivi Del Dongo, e che un giorno o l'altro
daranno a me quattromila lire di rendita.
— Vostra Eccellenza parla come un accademico, —
disse il conte ridendo — e questa che avete così ben raccontata,
è una bella alzata d'ingegno. Ma la piacevole
occasione a farne delle simili può tutt'al più capitare
244
ogni dieci anni. Un individuo anche mezzo scemo, ma
attento e prudente sempre, può levarsi molto più spesso
il gusto di vincerla sugli uomini d'immaginativa. Il folle
partito scelto da Napoleone che da se stesso si pose nelle
mani del prudente John Bull anziché tentare l'approdo
in America, che altro fu se non un triste effetto dell'immaginazione?
E John Bull nel suo banco rise allegramente
della lettera in cui egli citava Temistocle. In ogni
tempo i vili Sancio Panza avranno a lungo andare ragione
dei sublimi Don Chisciotte. Se vorrete rassegnarvi a
non far nulla di straordinario, non dubito punto che sarete
un vescovo molto rispettato, quando anche non molto
rispettabile. Ma a ogni modo è sempre vera la mia osservazione:
Vostra Eccellenza s'é comportata con leggerezza
nella faccenda del cavallo: ed è stata a due dita da
una prigionia senza fine.
Nell'udire queste parole Fabrizio rabbrividì e rimase
lungamente come trasecolato. «È questa — pensò — la
prigionia dalla quale sono minacciato? È questo il delitto
che non dovevo commettere?» Le profezie dell'abate
Blanes, che aveva messo in canzonetta, acquistavano
ora ai suoi occhi tutta l'importanza di veri presagi.
— Ebbene? che hai ora? — domandò la duchessa meravigliata.
— Il discorso del conte ti ha tutto sconvolto.
— No, io sono illuminato da una verità nuova, e invece
di ribellarmi la faccio mia. È vero: ho rasentato una
prigionia senza fine. Ma quel cameriere era un così bel
ragazzo in quel suo vestito all'inglese! Sarebbe stato un
peccato ammazzarlo!
245
Il ministro fu soddisfattissimo.
— È simpaticissimo sotto tutti gli aspetti, — disse
guardando la duchessa. — Vi dirò, amico mio, che avete
fatto una conquista, e forse appunto quella che più era
desiderabile.
«Ah! — pensò Fabrizio — questo è certo uno scherzo
a proposito della Marietta.» Ma s'ingannava: il conte seguitò:
— La vostra semplicità evangelica ha conquiso il
cuore del nostro venerabile arcivescovo, il padre Landriani.
Uno di questi giorni faremo di voi un gran vicario;
e ciò che ha la maggiore attrattiva in questo scherzo
è che i tre grandi vicari attuali, uomini di merito, lavoratori,
e due dei quali, credo, grandi vicari prima che voi
nasceste, chiederanno con una bella lettera all'arcivescovo
che voi siate il primo in grado, fra loro. Ragioni di
una tale istanza, prima di tutto il rispetto che questi signori
professano per la vostra città, poi l'esser voi bisnipote
dell'illustre arcivescovo Ascanio Del Dongo. Appena
ho saputo del rispetto che si professa per le vostre
virtù ho subito promosso capitano il nipote dell'anziano
di quei vicari: nominato sottotenente dal maresciallo Suchet
all'assedio di Tarragona, era sempre rimasto sottotenente
da allora in poi.
— Va' subito, così vestito come sei, a fare una visita
all'arcivescovo — disse la duchessa — Raccontagli del
matrimonio di tua sorella: quando saprà ch'ella sposa un
duca, gli apparirai anche più evangelico. Naturalmente,
tu non sai nulla di quel che t'ha confidato il conte circa
246
la tua prossima nomina.
Fabrizio corse al vescovato; e fu semplice e modesto:
pigliar questo tono gli era facilissimo; gli ci voleva invece
un certo sforzo per atteggiarsi a gran signore. Nell'ascoltare
i discorsi un po' lunghetti del padre Landriani,
si domandava: «Avrei dovuto veramente tirare una
pistolettata al cameriere che teneva per la briglia il cavallo
magro?» La ragione gli diceva di sì, ma il cuore
non sapeva adattarsi all'idea di veder cadere da cavallo
quel bel giovinetto sanguinante e sfigurato. «Quella prigione
in cui sarei andato a finire, se il cavallo m'avesse
incespicato, è la prigione che i presagi minacciano?»
Era questo un problema importantissimo per lui; e l'arcivescovo
fu assai soddisfatto della sua profonda attenzione.
247
XI
Fabrizio, uscendo dall'arcivescovato, corse dalla Marietta:
udì da lontano il vocione del Giletti, che aveva
fatto venire del vino e dava trattamento al suggeritore e
al lumaio del teatro, amici suoi. La pseudo-madre rispose
sola al suo segnale.
— C'é del nuovo — gli disse — da che non ti si vede:
due o tre dei nostri attori sono accusati di aver fatto una
gran baldoria per celebrar la festa del gran Napoleone; e
la nostra compagnia, perché dicono che è giacobina, ha
avuto l'ordine di sfrattare dagli Stati parmensi: e viva
Napoleone! Ma il ministro, dicono, ha unto le ruote.
Certo è che Giletti de' quattrini ne ha; quanti non lo so,
ma gli ho visto una manciata di monete. Il direttore ha
dato alla Marietta cinque scudi, a titolo di spese di viaggio
per Mantova o Venezia: e a me ne ha dato uno.
Quella povera figliuola è sempre innamoratissima di te,
ma ha paura del Giletti: tre giorni fa, all'ultima recita,
voleva ammazzarla a ogni costo: le appioppò due
schiaffi tremendi, e quel che è peggio, le stracciò lo
scialle turchino. Se tu gliene regalassi un altro, saresti
un bravo figliuolo e noi si direbbe di averlo vinto a una
lotteria. Il capotamburo dei carabinieri domani darà un
saggio di scherma: a che ora, lo potrai vedere negli affissi
alle cantonate. Vieni a trovarci: se lui c'é andato, e
si può sperare che si trattenga fuori un pezzo, io sarò
248
alla finestra e ti farò cenno di salire. Vedi di portarci
qualcosa di grazioso: la Marietta ti vuole un gran bene.
Nello scendere la scala di quell'orribile tugurio, Fabrizio
era compunto. «Io non sono cambiato affatto: —
pensava — tutti i bel proponimenti fatti lassù sul nostro
lago, quando contemplavo le cose del mondo filosoficamente,
sono sfumati. L'anima mia aveva perduto l'ordinario
equilibrio ed ora il sogno svanisce davanti alla
dura realtà. Sarebbe il momento di agire» diceva tornando
al palazzo Sanseverina verso le undici di sera. Ma
cercò invano il coraggio di parlare con quella sublime
schiettezza che gli era parsa così facile la notte delle sue
meditazioni sulle rive del lago. «Io irriterei la persona
che ho più cara al mondo se parlo, e avrei l'aria d'un cattivo
commediante. Io non valgo qualcosa se non in certi
momenti d'esaltazione.»
— Il conte è ammirevole con me, — diceva poi alla
duchessa, dopo averle raccontato la sua visita all'arcivescovo
— e tanto più apprezzo la sua condotta quanto più
mi par di capire che gli vado mediocremente a verso: bisogna
dunque ch'io mi conduca molto bene con lui. Per i
suoi scavi di Sanguigna, ha una specie di fanatismo, almeno
a giudicarne dalla sua gita di ierlaltro: ha fatto dodici
leghe al galoppo per stare un paio d'ore coi suoi
operai. Egli teme che se trovano qualche frammento di
statua nel tempio antico del quale ha scoperto le fondamenta,
glielo rubino: vorrei proporgli di andar io a passar
trentasei ore a Sanguigna. Domani verso le cinque
debbo riveder l'arcivescovo: potrei partire in serata e far
249
questa gita col fresco.
La duchessa non rispose subito.
— Si direbbe che tu cerchi dei pretesti per allontanarti
da me: — disse poi con gran tenerezza — appena tornato
da Belgirate cerchi un'occasione per andartene.
«Ecco il momento buono per parlare; — pensò Fabrizio
— ma sul lago io ero un po' sbalestrato; nel mio impeto
di sincerità non m'é venuto in mente che il mio
complimento non può finire che con un'impertinenza. Si
tratta di dire: io ho per te l'amicizia più devota ecc. ecc.,
ma il mio cuore non è capace d'amore. È lo stesso che
dire: m'accorgo benissimo che tu mi ami, ma è inutile,
non posso contraccambiarti. Se quello ch'ella sente è
amore, le dispiacerà ch'io l'abbia indovinato, e se non ha
per me che una cordiale amicizia, s'indignerà della mia
impudenza... E sono offese che non si perdonano.»
Mentre andava rimuginando questi pensieri, Fabrizio
passeggiava per la sala grave e altero, da uomo che vede
la sventura vicina.
La duchessa lo guardava ammirandolo: non era più il
bambino ch'ella aveva visto nascere; non il ragazzo
sempre pronto a obbedirla: era un uomo del quale sarebbe
delizioso l'amore.
Si alzò dall'ottomana, e gittandosi fra le sue braccia:
— Vuoi dunque fuggirmi? — gli domandò.
— No, — rispose Fabrizio con un'aria da imperatore
romano — ma vorrei aver giudizio.
Eran parole che si prestavano a varie interpretazioni.
Fabrizio non si sentì il coraggio di andar più avanti, a ri-
250
schio d'offendere quella donna adorabile. Era troppo
giovine, troppo facile a commuoversi; né l'ingegno sapeva
indicargli una forma gentile per far intendere quel
che avrebbe voluto dire. In uno slancio naturale e non
ostante tutti i bel ragionamenti, si strinse tra le braccia la
bella donna e la copri di baci. S'udì il rumore della carrozza
del conte, sotto l'androne, e quasi subito egli stesso
entrò in sala: pareva molto commosso.
— Voi inspirate delle curiose passioni — disse a Fabrizio.
— L'arcivescovo è andato stasera all'udienza che
Sua Altezza gli accorda ogni giovedì. Il principe m'ha
raccontato che l'arcivescovo, tutto turbato, ha cominciato
un discorso imparato a memoria e pieno di dottrina,
del quale da principio non si capiva nulla. Poi il padre
Landriani ha dichiarato essere di somma importanza per
la Chiesa di Parma che monsignor Fabrizio Del Dongo
sia nominato intanto suo primo vicario generale, e in segreto,
appena cioè abbia compiuto i ventiquattro anni,
suo «coadiutore con futura successione». Confesso che
queste parole m'hanno spaventato: si va un po' troppo
alla lesta e io temevo qualche rabbuffo del principe; ma
mi ha guardato ridendo e m'ha detto in francese: «Ce
sont-là de vos coups monsieur!». Io posso prender giuramento
davanti a Dio e davanti all'Altezza Vostra, ho
protestato con tutta l'unzione possibile, che ignoravo affatto
«la futura successione». E ho detto la verità: quello
che noi dicevamo qui proprio, poche ore fa: ho aggiunto
che avrei considerato come il massimo dei favori di Sua
Altezza, se avesse degnato accordarmi un piccolo ve-
251
scovato, perché entraste in carriera. Si vede che il principe
mi deve aver creduto, perché molto amabilmente e
con tutta la semplicità possibile m'ha detto: «Questo è
un affare da sbrigarsi tra l'arcivescovo e me: voi non
c'entrate affatto. L'arcivescovo m'ha mandato una specie
di rapporto ufficiale assai lungo e discretamente noioso
che conclude con una proposta ufficiale: gli ho risposto
molto pacatamente che il soggetto è molto giovine, e venuto
troppo di fresco alla mia Corte; e io avrei quasi l'aria
di pagare una cambiale tratta su me dall'imperatore,
dando la prospettiva d'una così alta dignità al figlio d'uno
dei grandi ufficiali del regno lombardo-veneto. L'arcivescovo
ha protestato che non c'é alcuna raccomandazione
di questo genere: mi ha meravigliato che un uomo
così esperto venisse a dire proprio a me una sciocchezza
simile: ma quando parla con me è sempre un po' disorientato,
e stasera più che mai, il che mi ha fatto pensare
che la cosa gli stava veramente a cuore. Gli ho risposto
ch'io sapevo meglio di lui che non c'erano state altre
raccomandazioni pel Del Dongo, che nessuno in Corte
negava la sua capacità, e che non si diceva troppo male
de' suoi costumi; ma io lo temevo proclive alle infatuazioni,
e avevo fatto a me stesso la promessa di non affidar
mai altri uffici agli entusiasti dei quali un principe
non può mai esser sicuro. Allora, ha continuato Sua Altezza,
ho dovuto succiarmi uno squarcio patetico, lungo
press'a poco come il primo: l'arcivescovo m'ha fatte le
lodi dell'entusiasmo per la casa di Dio. Malaccorto, pensavo,
tu vai fuor di strada e comprometti la nomina che
252
ti era quasi accordata; bisognava tagliar corto e ringraziarmi.
Ma che! badava a continuare la sua omelia con
una intrepidezza ridicola: io cercavo una risposta che
non paresse troppo sfavorevole al piccolo Del Dongo, e
l'ho trovata, abbastanza buona come sentirete: Monsignore,
gli ho detto, Pio VII fu un gran papa e un gran
santo: di tutti i sovrani fu il solo il quale osasse dir no al
tiranno che aveva tutta l'Europa a' suoi piedi: ebbene,
anche lui era facile a entusiasmarsi: e perché tale, scrisse,
quando era vescovo d'Imola, la famosa pastorale del
cittadino cardinal Chiaramonti, a favor della repubblica
cisalpina. Il povero arcivescovo è rimasto stupefatto; e
per finire di sbigottirlo, gli ho detto, serio: Addio, monsignore,
prendo tempo ventiquattro ore per riflettere sulla
sua proposta. Il pover uomo ha aggiunto altre istanze,
molto poco opportune dopo che gli avevo detto addio:
ma ora, conte Mosca della Rovere, vi incarico di dire
alla duchessa che non voglio indugiare ventiquattr'ore a
far cosa che può riuscirle gradita: sedete e scrivete all'arcivescovo
il biglietto d'approvazione che conclude
questa faccenda.» Ho scritto il biglietto, Sua Altezza l'ha
firmato, e mi ha detto: «Portatelo subito alla duchessa».
Eccolo, mia cara signora; è questo che m'ha procurato il
piacere di vedervi stasera.
La duchessa lesse, felicissima. Durante il lungo racconto
del conte, Fabrizio aveva avuto tempo di rimettersi;
e non mostrò di meravigliarsi troppo: prese la cosa da
vero gran signore, il quale sempre crede di aver naturalmente
diritto a quegli straordinari vantaggi e a quelle
253
fortune che farebbero perder la testa a un borghese: disse
brevemente della sua riconoscenza, e conchiuse, rivolgendosi
al conte:
— Un buon cortigiano deve lusingar la passione dominante:
ieri dicevate di temere che i vostri operai a
Sanguigna rubino i frammenti di statue che possono dissotterrare:
gli scavi mi divertono assai: se permettete,
andrò a sorvegliarli. Domani sera, dopo i ringraziamenti
a palazzo e all'arcivescovo, partirò per Sanguigna.
— Ma vi riesce di indovinare — chiese al conte la
duchessa — donde venga questa passione improvvisa
dell'arcivescovo per Fabrizio?
— Non ho bisogno di indovinare: il gran vicario, che
ha un fratello capitano, mi diceva ieri: «Il padre Landriani
parte da questo principio ben sicuro, che il titolare
è superiore al coadiutore, e non cape in sé dalla gioia
d'avere a' suoi ordini un Del Dongo, e di avergli reso
servizio. Tutto quel che prova a mettere in luce la eccelsa
origine di monsignor Fabrizio accresce la sua intima
soddisfazione. Avere un tale uomo per aiutante di campo!
Inoltre monsignore gli piace, perché davanti a lui il
Landriani non si sente timido. E infine da dieci anni ha
un odio cordiale pel vescovo di Piacenza che ostenta
clamorosamente la pretesa di succedergli nell'arcivescovato
di Parma; che per giunta è figlio d'un mugnaio e
che, appunto per preparare questa successione, ha stretto
relazioni con la marchesa Raversi: relazioni che mettono
l'arcivescovo in grande trepidazione circa la buona
riuscita del suo progetto: aver nel proprio stato maggio-
254
re un Del Dongo e potergli comandare a bacchetta!»
Due giorni dopo, di buon mattino, Fabrizio sorvegliava
gli scavi a Sanguigna, di fronte a Colorno, la Versaglia
dei principi di Parma. Questi scavi si facevano nella
pianura in vicinanza della grande strada che va da Parma
a Casalmaggiore, prima città dell'impero austriaco.
Gli operai tagliavano, dividevano in due parti quella
pianura mediante una lunga trincea profonda otto piedi e
strettissima: si trattava di cercare, lungo l'antica strada
romana, le rovine d'un tempio che secondo tradizioni locali
nel medio evo esisteva ancora. Non ostante gli ordini
del principe, parecchi de' campagnoli vedevano, non
senza rancore, quel lungo fossato scompigliare le proprie
terre: e qualunque cosa si dicesse loro, non si riusciva
a rimuoverli dalla persuasione che tutto quel lavorio
si faceva per trovare un tesoro; e la presenza di Fabrizio
era opportuna per impedire qualche possibile disordine.
Egli non s'annoiava; seguiva con passione i lavori,
e poiché di quando in quando veniva in luce qualche
antica medaglia, vigilava affinché gli operai non
avessero il tempo di mettersi d'accordo e di farla sparire.
La giornata era bella: potevano esser le sei della mattina:
Fabrizio aveva trovato a prestito un vecchio fucile
a una canna, e tirò a qualche allodola; una, ferita, cadde
sulla strada, ed egli, andando a raccoglierla, scorse di
lontano una vettura che veniva da Parma verso Casalmaggiore.
Aveva appena ricaricato il fucile, quando nella
carrozzella sgangherata che s'avanzava lentamente, riconobbe
la Marietta, e accanto a lei quello sciamannato
255
spilungone del Giletti e la vecchia che fungeva da madre.
Il Giletti pensò che Fabrizio si fosse appostato in
mezzo alla strada col fucile in mano per insultarlo e magari
per rapir la ragazza. Da uomo di coraggio, saltò giù
dalla vettura: aveva nella sinistra un pistolone arrugginito
e nella destra una spada col fodero, della quale si serviva
quando gli toccava recitar qualche parte di gentiluomo.
— Ah, brigante! — gridò — son proprio contento di
trovarti qui vicino alla frontiera: ora ti concio io per le
feste! Qui le calze violette non ti proteggono più.
Fabrizio faceva dei cenni alla Marietta, e non badava
alle grida, quando all'improvviso si vide puntata al petto
la bocca della pistola: fu a tempo appena a parare il colpo,
servendosi del fucile come d'un bastone; il Giletti
sparò ma senza ferir nessuno.
— Férmati dunque, perdio! — gridò questi al vetturino;
e al tempo stesso d'un balzo si gettò sul fucile dell'avversario
e acciuffatane la bocca la tenne volta in
modo da non esserne colpito ove sparasse. Fabrizio e lui
tiravano ognuno il fucile con quante forze avevano. Ma
il Giletti, più vigoroso, mettendo una mano avanti l'altra,
si avvantaggiava e stava per impadronirsi dell'arma,
quando Fabrizio, per impedirgli di servirsene, sparò.
Aveva osservato che la bocca del fucile era a più di tre
dita sopra la spalla dell'altro, che al sentirsi la detonazione
presso l'orecchio, rimase un po' stordito, ma si rimise
subito.
256
— Ah, mi vuoi far saltare le cervella, canaglia! Va là
che facciamo i conti! — Gittò via il fodero della spada e
si precipitò su Fabrizio, che non avendo armi si vide
perduto.
Scappò verso la vettura che s'era fermata una decina
di passi distante, alle spalle del Giletti, le passò a sinistra
e tenendosi alle molle le girò rapidamente intorno
sino allo sportello di destra, rimasto aperto: il Giletti,
che aveva preso lo slancio con le sue lunghe gambe e
che non aveva pensato ad afferrarsi alla vettura, fece parecchi
passi avanti senza potersi fermare. Mentre Fabrizio
passava vicino allo sportello, la Marietta gli sussurrò:
— Bada che t'ammazza! Tieni.
Fabrizio vide cader giù un grosso coltello da caccia:
si chinò per raccattarlo, ma si sentì toccato alla spalla da
un colpo di spada tirategli dal Giletti. Nel rialzarsi si
trovò a faccia a faccia con lui che col pomo della spada
lo colpi furiosamente nel viso: con tale violenza, che lo
fece uscire di senno. Fu proprio sul punto d'essere ammazzato:
ma per sua fortuna il Giletti gli era troppo vicino
per potergli con la spada assestare un colpo mortale.
Riavutosi dallo stordimento, fuggì, e nella corsa gittò
via il fodero del coltello da caccia, poi voltandosi all'improvviso
si trovò a tre passi dal Giletti che lo rincorreva
così velocemente da non potersi sull'istante fermare: gli
ammenò una puntata, ma il Giletti con la spada fu in
tempo a deviar verso l'alto il colpo di coltello, e ricevé
così la ferita in pieno nella guancia sinistra. Fabrizio a
257
sua volta si sentì colpire alla coscia dal coltello che il
Giletti aveva avuto tempo di aprire; finalmente fece un
salto a destra e si voltò: i due avversarii erano per combattere
a giusta distanza l'uno dall'altro.
Il Giletti bestemmiava come un dannato.
— Ah, ti scannerò, canaglia d'un prete! — gridava di
continuo. Fabrizio ansava e non poteva parlare: il colpo
dell'elsa alla faccia lo faceva soffrir molto, e di gran sangue
gli usciva dal naso: col coltello da caccia parava i
colpi, e ne tirava, senza ben rendersi conto di quel che
facesse: aveva una vaga impressione d'essere a una gara
schermistica. Gli davan questa idea gli operai degli scavi
che in venticinque o trenta facevan circolo, a rispettosa
distanza, attorno ai due combattenti.
L'attacco pareva rallentare alquanto: i colpi si succedevano
meno rapidi, quando a Fabrizio venne pensato:
«Al dolore che sento, costui mi deve avere addirittura
sfigurato». Con questa idea pel capo si scaraventò furioso
sull'avversario, drizzandogli al petto la punta del suo
coltellaccio: la punta entrò nel petto del Giletti a destra e
uscì dalla spalla sinistra: e nello stesso istante che la
spada del Giletti veniva spinta quanto era lunga sull'omero
di Fabrizio: ma lo sfiorò lasciandovi una ferita da
nulla.
Il Giletti era caduto: Fabrizio gli guardò la mano che
impugnava il coltello e la vide aprirsi macchinalmente,
lasciando l'arma. «Il furfante è morto» pensò, e osservandolo
s'accorse che dalla bocca gli usciva gran sangue.
Corse alla vettura.
258
— Hai uno specchio? — domandò alla Marietta che
lo guardava, pallidissima, e non rispondeva. La vecchia
con imperturbabile serenità trasse da una sacca da viaggio
uno specchietto grande un palmo e glielo porse. Egli
mirandovisi si palpava il viso: «Gli occhi son sani, —
disse fra sé — ed è già molto». Guardò i denti: nessuno
era spezzato. — Come mai, allora mi dà tanto dolore?
— mormorò.
La vecchia gli rispose:
— Gli è che la vostra guancia è rimasta schiacciata
tra il pomo della spada e l'osso che c'é sotto. È orribilmente
gonfia e livida: metteteci subito delle mignatte e
non sarà nulla.
— Ah, delle mignatte, subito! — disse Fabrizio, ridendo.
Già gli tornava il sangue freddo. Vide che gli
operai erano intorno al Giletti e lo guardavano senza arrischiarsi
a toccarlo.
— Dategli dunque qualche aiuto! — gridò — spogliatelo.
— E stava per continuare, quando, voltato l'occhio,
scorse cinque o sei uomini distanti un trecento passi sulla
strada, che venivano innanzi marciando militarmente.
«Son gendarmi, — pensò — e siccome c'é un morto,
m'arresteranno e mi procureranno l'onore d'un ingresso
solenne a Parma. Che bell'episodio per gli amici della
Raversi che detestano la zia!»
In un battibaleno, buttò agli operai sbigottiti tutto il
denaro che aveva in tasca, e saltò nella carrozza.
— Impedite ai gendarmi di inseguirmi, — gridò — e
farò la vostra fortuna. Dite che sono innocente; che
259
quell'uomo m'ha aggredito e voleva ammazzarmi. E tu,
— disse al vetturino — metti i cavalli al galoppo: avrai
quattro napoleoni se passi il Po prima che mi abbian
raggiunto.
— Va bene; — rispose il vetturino — ma non abbiate
paura: quelli sono a piedi, e basta il trotto delle mie bestie
per lasciarli un bel pezzo indietro. — E mise al galoppo
i cavalli.
Dalla parola «paura» usata dal cocchiere, il nostro
eroe si sentì offeso: ma dopo il colpo ricevuto sulla faccia
una grande paura l'aveva avuta, in realtà.
— Noi possiamo incontrar gente a cavallo, — disse il
vetturino prudente, che pensava ai quattro napoleoni, —
e gli uomini che c'inseguono posson gridare che ci fermino....
— Il che significava: «Ricaricate le vostre
armi».
— Ah, come sei coraggioso, abatino mio, — disse la
Marietta abbracciandolo. La vecchia, intanto, guardava
fuori dalla vettura: e dopo un po' si ritrasse dallo sportello.
— Nessuno v'insegue, signore, — disse a Fabrizio
molto tranquillamente — e nessuno viene verso di noi.
Sapete come sono meticolosi gli impiegati della polizia
austriaca: se vi vedono arrivar di galoppo sulla riva del
Po v'arrestano di certo.
Fabrizio guardò a sua volta fuori dallo sportello.
— Al trotto, — disse al cocchiere. E alla vecchia: —
Che passaporti avete?
— Tre invece d'uno, — rispose quella — e ce li han
260
fatti pagare quattro lire l'uno: è un orrore per dei poveri
artisti che viaggiano tutto l'anno! Ecco il passaporto del
Giletti, artista drammatico: sarete voi. Ed ecco quello
della Mariettina e il mio. Ma il Giletti aveva in tasca tutto
il nostro denaro: come faremo?
— Quanto aveva? — domandò Fabrizio.
— Quaranta begli scudi — rispose la vecchia.
— Ossia sei e qualche spicciolo: — corresse Marietta
ridendo — non voglio che il mio abatino sia imbrogliato.
— Ma non è naturale — riprese la vecchia con serena
indifferenza — ch'io cerchi di scroccarvi trentaquattro
scudi? Cosa sono per voi trentaquattro scudi? E noi invece
abbiamo perduto il nostro protettore! Chi ci troverà
gli alloggi? Chi s'incaricherà di contrattare coi vetturini
quando s'ha da viaggiare, e di metter paura alla gente? Il
Giletti non era bello, ma ci serviva: e se questa imbecillotta
non si fosse sul serio innamorata di voi, lui non si
sarebbe mai accorto di nulla, e voi ci avreste dato dei
bravi denari. Siamo tanto povere! Non vi dico bugie.
Fabrizio, un po' commosso, trasse la borsa, e le diede
alcuni napoleoni.
— Vedete: non me ne rimangono che quindici: è dunque
inutile d'ora in poi tirarmi per la giacca.
La Marietta gli si buttò al collo, e la vecchia gli baciò
le mani. La vettura andava sempre al piccolo trotto;
quando si fu in vista delle barriere gialle listate di nero
che segnavano il confine dei dominii austriaci, la vecchia
disse:
261
— Voi fareste meglio a entrare a piedi, col passaporto
del Giletti in tasca: noi ci fermeremo qualche momento
col pretesto di ravviarci un po'; e c'é del resto la dogana
che visiterà i nostri bagagli; voi, datemi retta, traversate
Casalmaggiore con l'aria di sfaccendato, e magari entrate
in un caffè a prendere un bicchierino d'acquavite; poi,
appena fuori dal paese, via di carriera. La polizia è vigilantissima
nei paesi austriaci, e sarà presto informata
che c'é stato un ammazzamento: voi viaggiate con un
passaporto non vostro, e c'é già più di quel ch'é necessario
per passare un paio d'anni in gattabuia. Uscendo dal
paese voltate a destra, arrivate al Po, pigliate una barca e
andate a Ferrara o a Ravenna: insomma non perdete
tempo e uscite dallo Stato austriaco. Con un paio di napoleoni
qualche doganiere vi farà un altro passaporto:
quello che avete può esservi fatale: non vi scordate che
quello al quale apparteneva l'avete ammazzato voi.
Fabrizio, andando a piedi verso il ponte di barche di
Casalmaggiore, rilesse attentamente il passaporto del
Giletti; aveva una gran paura addosso. Si rammentava
ciò che gli aveva detto il conte Mosca circa i pericoli
che avrebbe corso rientrando nei territori austriaci; e vedeva
a ducento passi quel terribile ponte che gli avrebbe
dato accesso in un paese, la cui capitale era a' suoi occhi
lo Spielberg. Ma come fare altrimenti? Il ducato di Modena,
che limita a mezzogiorno lo Stato parmense, doveva
per una convenzione pattuita riconsegnare i fuorusciti:
la frontiera che oltre le montagne tocca Genova,
era troppo lontana: tutto quanto era accaduto sarebbe
262
stato noto a Parma avanti che egli potesse giungervi;
non restavan dunque che gli Stati austriaci a sinistra del
Po. Dovevano passare almeno trentasei ore e forse due
giorni prima che da Parma potessero scrivere alle autorità
austriache per farlo arrestare. Tutto ciò bene considerato,
bruciò col sigaro il suo proprio passaporto: in terra
austriaca, meglio per lui essere un vagabondo che Fabrizio
Del Dongo; ed era probabile che lo frugassero.
Oltre la repugnanza facilmente spiegabile che egli
provava affidando la propria vita al passaporto dello
sciagurato Giletti, difficoltà non facili a vincere sorgevano
dal documento medesimo. Fabrizio era alto al più
cinque piedi e cinque pollici, e non cinque piedi e dieci,
come recavano i connotati; aveva quasi ventiquattro
anni e ne mostrava anche meno, e il Giletti ne aveva
trentanove. Passeggiò una lunga mezz'ora lungo una
controdiga del Po presso il ponte, senza sapersi decidere
a scendervi. «Che cosa consiglierei a un altro che si trovasse
nelle mie condizioni? Evidentemente di passare;
c'é troppo pericolo a restare negli Stati di Parma; un
uomo che ne ha ucciso un altro, fosse pure per legittima
difesa, possono sempre mandare un gendarme a cercarlo.
» Si frugò per tutte le tasche, strappò tutte le sue carte
e non tenne che il fazzoletto e il portasigari: gli premeva
di abbreviare quanto fosse possibile l'interrogatorio che
gli si preparava. Pensò a una terribile obbiezione, alla
quale non gli riusciva di trovare che infelici risposte:
doveva dire che si chiamava Giletti, e tutta la sua biancheria
era marcata F.D.
263
Come si vede, Fabrizio era una vittima della propria
immaginazione, difetto comune agli uomini intelligenti
in Italia. Un soldato francese coraggioso del pari o anche
meno, se ne sarebbe andato a passar il ponte senza
nemmeno pensare a difficoltà; ma vi sarebbe andato con
tutto il suo sangue freddo, e Fabrizio era ben lontano
dall'aver sangue freddo quando, in capo al ponte, un
omettino vestito di grigio gli disse:
— Passi nell'ufficio di polizia, per il passaporto.
Le pareti di quella stanza d'ufficio, sudice alquanto,
erano ornate di chiodi ai quali stavano appesi i berretti
altrettanto sudici e le pipe degli impiegati. Il grande
banco d'abete dietro al quale essi stavano trincerati, era
tutto chiazze d'inchiostro e di vino; due o tre grossi registri
rilegati in pelle verde avevan macchie di tutti i colori
e sul taglio delle pagine la nera impronta lasciatavi
dalle mani sporche che l'adoperavano. Sui registri collocati
uno sull'altro, eran tre magnifiche corone d'alloro
che l'antivigilia avevan servito per una festa dell'imperatore.
Fabrizio notò tutti questi particolari, che gli strinsero
il cuore: così scontava il lusso magnifico del suo appartamento
nel palazzo Sanseverina: costretto così a entrare
in quel lurido ufficio, a entrarvi come inferiore; e perfino
a subirvi un interrogatorio.
Il funzionario, che tese la mano giallastra per prendervi
il passaporto, era piccolo e nero: aveva alla cravatta
uno spillo d'ottone. «Questo è un borghese di malumore
» pensò Fabrizio. L'impiegato parve assai meravi-
264
gliare leggendo il passaporto: e impiegò nella lettura
cinque buoni minuti.
— Che v'é successo? — domandò infine al forestiero
guardandogli la guancia.
— Il vetturino ci ha ribaltati sulla diga.
Ricominciò il silenzio durante il quale il poliziotto
squadrò più volte con truci occhiate il viaggiatore.
«Ci siamo: — pensò Fabrizio — ora mi dice che è
dolente di dovermi dare una cattiva notizia, e mi arresta.
» Ogni sorta di idee pazzesche passaron per la mente
del nostro eroe, che in quell'istante non ragionava a fil
di logica. Per esempio, pensò a fuggire dalla porta dell'ufficio
rimasta aperta. «Butto via il vestito, mi tuffo nel
Po, e certo lo attraverso a nuoto. Tutto è meglio dello
Spielberg.» Mentr'egli calcolava le probabilità di buon
successo della sua bella trovata, l'impiegato lo guardava
fisso: ed erano a vedersi le loro due caratteristiche fisionomie!
La presenza del pericolo dà lampi di genio all'uomo
ragionevole, e lo solleva per così dire al disopra
di se stesso; all'uomo d'immaginativa, invece, inspira romanzi
audaci, si, ma spesso anche assurdi.
Bisognava vedere l'aria indignata del nostro eroe sotto
lo sguardo scrutatore del poliziotto ornato dello spillo
d'ottone. «Se l'ammazzassi, — pensava — sarei condannato
a vent'anni di galera o a morte; il che è meno terribile
che lo Spielberg con una catena di centoventi libbre
per gamba, e un pane d'otto once al giorno! E dura vent'anni!
così che non ne uscirei che a quarantaquattro.»
La logica di Fabrizio dimenticava che avendo bruciato il
265
suo passaporto, nulla poteva indicare a quel funzionario
ch'egli fosse il ribelle Fabrizio Del Dongo.
Il nostro eroe, come si vede, era discretamente spaventato:
lo sarebbe stato anche più se avesse potuto leggere
nel pensiero del commesso di polizia. Era per l'appunto
un amico del Giletti; ed è facile immaginare la
sua meraviglia nel vedere quel passaporto nelle mani
d'un altro. Il suo primo pensiero fu di fare arrestare quest'altro:
ma riflette che il Giletti poteva aver venduto il
suo passaporto a quel bel giovinetto il quale, secondo le
apparenze, aveva fatto a Parma qualche brutto tiro. «Se
l'arresto, — pensava — il Giletti sarà compromesso: è
facile capire che ha venduto il passaporto: ma d'altra
parte, che diranno i miei superiori se si scopre che io,
amico del Giletti, ho vistato il suo passaporto a un
altro?». Si levò sbadigliando, e disse a Fabrizio:
— Aspetti, signore. — Poi, per consuetudine d'ufficio,
soggiunse: — C'é una difficoltà.
«C'é ch'io me ne scappo» disse Fabrizio fra sé.
L'impiegato uscì dall'ufficio, lasciando la porta aperta;
e il passaporto rimase sul banco di abete. «Il pericolo
è evidente; — pensò Fabrizio — ora ripiglio il passaporto
e ripasso pian piano il ponte: e se il gendarme m'interroga,
gli dirò che ho dimenticato di farmi fare il visto
dal commissario dell'ultimo paese dello Stato di
Parma.» E aveva già ripreso il suo documento quando
con grande stupefazione sentì il commesso dallo spillo
d'ottone che diceva:
— Ah, proprio non ne posso più: questo caldo leva il
266
fiato: vado a pigliarmi un caffè: quando avrete finito la
vostra fumata, sul banco c'é un passaporto da vistare: il
viaggiatore è là che aspetta.
Fabrizio, che se ne andava in punta di piedi, si trovò a
faccia a faccia con un bel giovinetto, che canticchiava:
«Firmiamo il passaporto, facciamo l'arabesco».
— Dove va il signore?
— A Mantova, Venezia e Ferrara.
— E Ferrara, va bene — rispose l'impiegato zufolando;
prese un timbro, impresse il visto in inchiostro azzurro
e nello spazio bianco scrisse in fretta Mantova Venezia
Ferrara, tracciò in aria parecchi ghirigori, firmò e
intinse di nuovo la penna per circondare la propria firma
di uno svolazzo tracciato lentamente con grandissima
cura. Fabrizio seguiva tutti i movimenti di quella penna;
l'impiegato si compiacque nel rimirar lo svolazzo, vi aggiunse
quattro o cinque puntolini, e finalmente consegnò
disinvolto il foglio dicendo:
— Buon viaggio, signore.
Fabrizio s'allontanava con un passo di cui tentava dissimular
la rapidità, quando si sentì prendere pel braccio
sinistro: istintivamente pose la mano sull'elsa del pugnale,
e se non si fosse visto in mezzo all'abitato, forse
avrebbe fatto una sciocchezza. Quegli che lo aveva toccato,
vedendolo così sconvolto, disse in forma di scusa:
— Ma io la ho chiamata tre volte, senza aver risposta:
ha nulla da dichiarare alla dogana?
— Non ho che il fazzoletto: vo qui vicino a caccia da
un mio parente.
267
Se gli avessero chiesto chi fosse questo parente sarebbe
stato bene imbarazzato a rispondere. Col caldo che
faceva e con tante emozioni, Fabrizio era bagnato come
se uscisse dal fiume. «Io non manco di coraggio contro
gli attori comici, ma gl'impiegati dalle spille d'ottone mi
metton fuori della grazia di Dio: argomento per un sonetto
burlesco con cui farò ridere la duchessa.»
Appena entrato in Casalmaggiore, Fabrizio prese a
destra una brutta straducola che scende al fiume. «Ho
gran bisogno degli aiuti di Cerere e di Bacco» disse; ed
entrò in una bottega fuor della quale, appeso a un bastone,
sventolava uno straccio grigio con scrittovi Trattoria.
Un mediocre lenzuolo sorretto da due archetti, e
scendente fino a tre piedi da terra, riparava la porta della
trattoria dai raggi diretti del sole. Dentro, una donna seminuda
e piuttosto graziosa lo ricevé con grande rispetto,
il che gli fece molto piacere: subito le disse che moriva
di fame. Intanto che la donna preparava la colazione,
entrò un uomo d'una trentina d'anni: entrando, non
aveva salutato; ma a un tratto si alzò dalla panca su cui
s'era buttato, e disse a Fabrizio:
— Eccellenza, la riverisco.
Questi, che aveva ripresa la sua gaiezza, invece di
pensare a malanni rispose ridendo:
— E come diavolo conosci la mia Eccellenza?
— Come? Vostra Eccellenza non riconosce Lodovico,
uno dei cocchieri della signora duchessa Sanseverina? A
Sacca, dove s'andava sempre in campagna, prendevo le
febbri: chiesi alla signora di pensionarmi e son venuto
268
via. Ora son ricco: invece dei dodici scudi al massimo
cui potevo aver diritto, la signora duchessa me ne ha
dati ventiquattro all'anno, per lasciarmi agio a far dei sonetti;
perché io son poeta in lingua volgare, e il signor
conte m'ha detto che se mai mi succedesse qualche disgrazia,
non avevo che da ricorrere a lui. Io ebbi l'onore
di condurre Monsignore quando, da buon cristiano,
andò a far gli esercizi spirituali alla certosa di Velleja.
Fabrizio esaminò quest'uomo e gli parve di riconoscerlo:
era uno dei cocchieri più eleganti di casa Sanseverina:
ora che, come diceva, era ricco, aveva per tutto
vestito una camicia lacera e un paio di calzoni di tela,
stati neri in altri tempi, che gli arrivavano a mala pena al
ginocchio: un paio di scarpe e un cappellaccio malandato
completavano l'abbigliamento. Per giunta, non s'era
fatta la barba da una quindicina di giorni. Mangiando la
sua frittata, Fabrizio intavolò con lui una conversazione
come da pari a pari; gli parve di capire che Lodovico era
l'amante dell'ostessa. Finì alla lesta la sua colazione e
disse a mezza voce a Lodovico:
— Ho da parlarvi.
— Vostra Eccellenza può parlare con tutta libertà davanti
a lei: è una donna veramente buona.
— Ebbene, amici miei, — disse Fabrizio senza alcuna
esitazione — io sono un disgraziato e ho bisogno del
vostro aiuto: ho ammazzato un uomo che voleva assassinarmi
perché parlavo con la sua amante.
— Povero giovinetto ! — esclamò l'ostessa.
— Vostra Eccellenza faccia pure assegnamento su di
269
me — gridò il cocchiere con fervore devoto. — Dove
vuole andare?
— A Ferrara. Ho un passaporto, ma vorrei scansare i
gendarmi, che potrebbero essere informati della cosa.
— Quand'é accaduta?
— Stamani alle sei.
— Vostra Eccellenza non ha macchie di sangue sui
vestiti? — chiese l'ostessa.
— Ci pensavo anch'io; — disse il cocchiere — ma
poi questi abiti son troppo fini: non se ne vedono di simili
per le nostre campagne, e potrebbero richiamar l'attenzione.
Vo a comprarne degli altri dall'ebreo: Vostra
Eccellenza è a un dipresso della mia statura; un po' più
magro soltanto.
— Fatemi il piacere: non mi chiamate Eccellenza; anche
questo può richiamar l'attenzione.
— Sì, Eccellenza, — rispose il cocchiere uscendo
dalla bottega.
— Be' be', — gridò Fabrizio — e i denari?
— Ma che denari! — rispose l'ostessa — Lodovico
ha sessantasette scudi che sono a sua disposizione. E anch'io,
— aggiunse abbassando la voce — ne ho una quarantina
che v'offro con tutto il cuore: non sempre si han
quattrini con sé quando capitan di questi casi.
Fabrizio s'era tolto il vestito entrando nella trattoria.
— Lei ha un panciotto che potrebbe procurar dei fastidi
se venisse qualcuno: codesta bella tela inglese darebbe
nell'occhio. — E gli portò un gilè di tela nera,
ch'era di suo marito. Entrò per un uscio interno un gio-
270
vinetto alto, vestito con una certa eleganza.
— È mio marito — disse l'ostessa. E volgendosi a lui:
— Pietr'Antonio, questo signore è un amico di Lodovico:
gli è capitato un guaio stamani, di là dal fiume, e desidera
scappare a Ferrara.
— Ce lo porteremo: — rispose il marito molto garbatamente
— c'é la barca di Carlo Giuseppe.
Per un'altra debolezza, che noi confesseremo, come
abbiamo confessata la sua paura nell'ufficio di polizia, il
nostro eroe aveva le lagrime agli occhi: era profondamente
commosso dall'assoluta devozione che trovava in
quella povera gente: avrebbe voluto farli prosperi e felici
e pensava alla gran bontà di sua zia. Lodovico tornò
con un pacco.
— Addio te, — gli disse il marito, in tono di cordiale
amicizia.
— Si tratta di ben altro — dichiarò Lodovico, nell'aspetto
molto sgomento: — si comincia a parlar di lei:
hanno osservato che entrando in questo vicolo pareva
esitante e quasi sfuggisse la strada principale, come chi
si vuoi nascondere.
— Salga subito in camera — disse il marito.
La camera grande e bella aveva della tela grigia alle
due finestre invece dei vetri: e c'eran quattro larghissimi
letti.
— E presto, e presto! — aggiunse Lodovico. — C'é
uno scemo di gendarme, arrivato da poco, che si provò a
far la corte all'ostessa qui sotto: io gli dissi che quando
va in perlustrazione può benissimo incontrar per la sua
271
strada una schioppettata. Ora se quel cane sente parlar di
Vostra Eccellenza è capace di farci un tiro e di venirla
ad arrestar qui, per compromettere la trattoria della Teodolinda.
Ma come? — continuò vedendo la camicia insanguinata
e le ferite bendate con dei fazzoletti — il
porco s'é dunque difeso? Per farla arrestare basterebbe
questo; io camicie non ne ho comprate. — L'ostessa aprì
senza cerimonie un cassettone e diede una delle camicie
del marito a Fabrizio, che fu così trasformato in un agiato
borghese di campagna. Lodovico staccò una rete sospesa
al muro, gittò gli abiti di Fabrizio in un paniere da
pesca, scese correndo e uscì rapidamente da una porta di
dietro: Fabrizio lo segui.
— Teodolinda, — disse passando — nascondi quel
che è su; noi andiamo ad aspettar fra i salici; e tu, Pietr'Antonio,
mandaci subito una barca: si paga bene.
Lodovico fece traversare più di venti fossi a Fabrizio.
Sui più larghi, assi molto lunghe ed elastiche facevan da
ponti: Lodovico, dopo che eran passati, le toglieva. Arrivato
all'ultimo canale, tolse l'asse in fretta.
— Ora possiamo respirare: quel cane di gendarme
avrà da fare un giro di più di due leghe per raggiungere
Vostra Eccellenza.... Ma lei è pallidissimo.... Però guardi:
non ho mica scordato la bottiglia dell'acquavite.
— Bravo! arriva a proposito: la ferita alla coscia comincia
a farsi sentire. Eppoi ho avuto una bella paura là
nell'ufficio di polizia!
— Lo credo: anzi non so come abbia avuto il coraggio
d'entrarci, con una camicia così zuppa di sangue.
272
Quanto alle ferite, io me ne intendo: troverò un riparo
fresco dove lei potrà dormire. Se una barca si potrà avere,
verrà là a cercarci, e se no, dopo che sarà riposato,
faremo un altro paio di leghe, e andremo a un mulino,
dove io potrò prenderne una. Vostra Eccellenza ne sa
più di me: la signora sarà disperata quando le racconteranno
quel ch'é successo: le diranno che è ferito mortalmente,
o, chi sa? fors'anche che ha ammazzato quell'altro
a tradimento. E si figuri poi se la marchesa Raversi
non farà spargere tutte le notizie che posson far dispiacere
alla signora duchessa. Vostra Eccellenza dovrebbe
scrivere.
— E come farle avere la lettera?
— I garzoni del mulino dove andiamo guadagnano
dodici soldi al giorno: per andare a Parma ci mettono un
giorno e mezzo: dunque son quattro franchi per il viaggio:
mettiamone due per consumo di scarpe: se la corsa
fosse fatta per un pover'uomo come me sarebbe sei franchi;
per un signore gliene darò dodici.
Quando furon sul luogo del riposo, un bel boschetto
di frassini e di salici densi e freschi, Lodovico fece quasi
un'ora di strada per andare a cercare inchiostro e carta.
«O Dio! come si sta bene qui! — sclamò Fabrizio. —
Addio fortuna, io non sarò mai arcivescovo!»
Lodovico tornando lo trovò profondamente addormentato
e non volle per allora destarlo: ma quando, sul
tramonto, vide da lontano spuntar la barca, Lodovico lo
chiamò e Fabrizio scrisse due lettere.
— Vostra Eccellenza ne sa più di me, — disse Lodo-
273
vico, quasi peritandosi, — e io ho paura di farle dispiacere,
per quanto mi dica di no, se risico una osservazione.
— Io non sono tanto sciocco, come voi credete; — rispose
Fabrizio — e qualunque cosa diciate, vi considererò
sempre come un servo fidatissimo di mia zia, e
come un uomo che ha fatto tutto quel che gli era possibile
per levarmi da un brutto impiccio.
Ci vollero ancora molte dichiarazioni perché Lodovico
consentisse a parlare, e quando finalmente si decise,
cominciò con una lunga prefazione che durò cinque minuti.
Fabrizio s'impazientì, ma poi disse fra sé: «Di chi
la colpa? Della nostra vanità che quest'uomo ha osservato
benissimo dall'alto della sua cassetta». In fine la devozione
ch'era in Lodovico profonda lo indusse a correre
il rischio di parlar chiaro.
— Quanto darebbe la marchesa Raversi al ragazzo
che porterà queste due lettere a palazzo per averle lei?
Son di mano di Vostra Eccellenza, e costituiscono prova
legale; non mi prenda per un curioso indiscreto: eppoi
forse avrà vergogna di mandare alla signora duchessa lo
scritto d'un cocchiere; ma insomma, è la sua sicurezza
che mi fa parlare, anche a rischio di passar per impertinente.
Vostra Eccellenza queste lettere le dovrebbe dettare
a me; così io solo sarò compromesso; e poco, a ogni
modo, perché al caso dirò che la ho incontrata in aperta
campagna con un calamaio di corno in una mano e una
pistola nell'altra e m'ha obbligato a scrivere.
— Qua la mano, caro Lodovico! — esclamò Fabrizio
274
— e per dimostrarvi che non voglio aver segreti per un
amico come voi, copiate queste lettere così come stanno.
Lodovico capì tutto il valore di questa prova di fiducia
e ne fu lusingatissimo; ma dopo poche righe, vedendo
che la barca avanzava rapidamente sul fiume:
— Si farà più presto — disse — se Vostra Eccellenza
si piglia il disturbo di dettarmele. — Finita la dettatura,
Fabrizio scrisse un'A. e un B. all'ultima linea, e su un
piccolo ritaglio di carta, che poi gualcì, segnò in francese
Croyez A. et B. Il messo doveva nasconder nel vestito
quel pezzetto di foglio.
Giunta la barca a portata della voce, Lodovico chiamò
i barcaioli con nomi che non erano i loro: quelli non
risposero, e andarono ad abbordare un migliaio di passi
più giù, osservando attentamente se non si scorgesse
qualche doganiere.
— Sono a' suoi ordini; — disse Lodovico a Fabrizio
— vuole che vada io a portar la lettera a Parma, o vuole
che l'accompagni a Ferrara?
— Accompagnarmi a Ferrara è un servizio che quasi
non osavo chiedervi. Bisognerà sbarcare e cercar d'entrare
in città senza mostrare il passaporto. Vi confesso
che mi repugna assai andar girando con questo nome di
Giletti; e fuor che voi io non veggo chi altri mi possa
comprare un nuovo passaporto.
— Ah, perché non me l'ha detto a Casal maggiore! Ci
conosco una spia che mi avrebbe venduto un ottimo
passaporto, e non caro: quaranta o cinquanta lire.
275
Un de' due barcaioli, che era nato sulla riva destra del
Po e non aveva perciò bisogno di passaporto per andare
a Parma, s'impegnò di portar le lettere. Lodovico, che
sapeva maneggiare il remo, s'impegnò a sua volta d'aiutar
l'altro a condurre la barca.
— Sul basso Po — disse — troveremo parecchie barche
armate della polizia: io saprò scansarle.
Più di dieci volte doveron nascondersi tra le isolette
folte di salici: tre volte metter piede a terra per lasciar
passare le barche vuote davanti alle imbarcazioni della
polizia. Lodovico profittò di quegli ozii per recitare a
Fabrizio parecchi de' suoi sonetti. Il sentimento era giusto,
ma guasto dall'espressione; sonetti come quelli non
mette conto di scriverli. Curioso è che questo ex-cocchiere
aveva passioni e concetti vivi e pittoreschi, e diventava
freddo e volgare quando scriveva. «Proprio il
contrario — si diceva Fabrizio — di quel che accade in
società: dove ormai tutto si sa esprimere con grazia, ma
i cuori non hanno nulla da dire.» Capì che il maggior
servizio ch'egli potesse rendere a quel servo fedele era
di corregger l'ortografia de' suoi sonetti.
— Ridono di me, quando presto i miei quaderni; ma
se Vostra Eccellenza si degnasse di corregger l'ortografia
parola per parola gl'invidiosi non saprebbero più che
dire: il genio non sta nell'ortografia!
Soltanto la notte del dopodomani Fabrizio poté sbarcare
con sicurezza in un boschetto d'ontani, una lega circa
prima di arrivare a Pontelagoscuro. Restò tutto il
giorno nascosto in un campo di canapa, e Lodovico lo
276
precedé a Ferrara dove affittò un appartamentino da un
povero ebreo, il quale capì al volo che ci sarebbe stato
da guadagnare a star zitto. La sera sul tramonto Fabrizio
entrò in Ferrara a cavallo: aveva avuto bisogno di quest'aiuto
equino, perché lungo il percorso del fiume aveva
presa una mezza insolazione, e le ferite di coltello alla
coscia e di spada alle spalle s'erano infiammate e gli davan
la febbre.
277
XII
L'ebreo, padrone della casa, aveva chiamato un chirurgo
discreto, il quale, comprendendo alla sua volta che
c'eran quattrini, disse a Lodovico che «la sua coscienza»
l'obbligava a far rapporto alla polizia circa le ferite del
giovine ch'egli, Lodovico, chiamava suo fratello.
— La legge è chiara; — diceva — è evidente che vostro
fratello non s'é ferito da sé, come racconta, cadendo
da una scala, mentre aveva in mano il coltello aperto.
Lodovico rispose freddamente all'onesto chirurgo,
che se gli veniva in mente d'obbedire alle ispirazioni
della sua coscienza, egli avrebbe l'onore, prima d'andarsene
da Ferrara, di cadere appunto su lui con un coltello
aperto in mano. Quando raccontò la cosa a Fabrizio,
questi lo biasimò; ma non c'era più un momento da perdere
per svignarsela. Lodovico disse all’ebreo che voleva
veder se giovasse al fratello il prender un po' d'aria:
andò a, cercare una vettura, e i nostri amici usciron dalla
casa per non rientrarci mai più. Il lettore trova senza
dubbio molto lunghi questi racconti di tutte le pratiche
che importa la mancanza di un passaporto: questi fastidi
non ci son più in Francia; ma in Italia, massime nei dintorni
del Po, tutti parlan di passaporti. Usciti da Ferrara
senza impedimenti, come per una passeggiata, Lodovico
licenziò la vettura, poi rientrò in città per un'altra porta,
e tornò a prender Fabrizio con una sediola noleggiata
278
per un tragitto di dodici leghe. E giunti in vicinanza di
Bologna si fecero condurre attraverso i campi sulla strada
che da Bologna conduce a Firenze: passaron la notte
nel più misero albergo che poteron trovare, e la mattina
dopo, poiché Fabrizio si sentiva in forza di camminare
un po', entrarono a Bologna come gente che torni da una
passeggiata. Avevan bruciato il passaporto del Giletti: la
sua morte doveva esser nota oramai, ed era meno pericoloso
essere arrestati come persone che non hanno le
loro carte in regola che come portatori del passaporto di
un ammazzato.
Lodovico conosceva a Bologna due o tre servitori di
grandi case; e decise di andar da loro a prender lingua.
Raccontò che veniva da Firenze con un fratello più giovine
e che questi sentendosi gran bisogno di riposo, lo
aveva lasciato partire un'ora avanti giorno: eran rimasti
d'intesa ch'egli l'avrebbe aspettato in un villaggio dove
Lodovico si fermerebbe nelle ore del gran caldo. Ma il
tempo passava, e non vedendo giungere suo fratello, era
tornato indietro, e l'aveva trovato ferito da una sassata e
da parecchie coltellate, e derubato da malandrini che
avevano attaccato briga con lui. Questo fratello era un
bel giovine, sapeva medicare e guidare i cavalli, leggere
e scrivere, e desiderava collocarsi in qualche buona famiglia.
Lodovico si riservava d'aggiungere, al bisogno,
che il fratello essendo caduto per le ferite, i ladri eran
fuggiti portandosi via la sacca che conteneva la biancheria
e i passaporti.
Fabrizio, giunto a Bologna, stanco, e non osando sen-
279
za passaporto presentarsi in un albergo, entrò nell'immensa
chiesa di San Petronio: vi trovò un fresco delizioso
e si sentì riavere. «Come sono ingrato! — pensò —
entro in una chiesa, e soltanto per buttarmi a sedere,
come in un caffè!» S'inginocchiò e ringraziò Dio della
manifesta protezione che lo aveva scortato dacché aveva
avuta la sciagura d'uccidere Giletti. Rabbrividiva tuttavia
ricordando il pericolo corso nell'ufficio di polizia a
Casalmaggiore. «Come mai quell'uomo che mi guardava
con aria tanto sospettosa, che lesse il passaporto almeno
tre volte, non s'é accorto ch'io non sono cinque
piedi e dieci pollici, che non ho trentanove anni e che
non son butterato dal vaiolo? Quanta gratitudine vi debbo,
Dio mio! E ho potuto tanto indugiare a prostrare la
mia nullità innanzi a voi! Il mio orgoglio s'é compiaciuto
nel credere che a una vana prudenza terrena io dovevo
la salvezza dello Spielberg che già s'apriva per inghiottirmi!
»
Passò più d'un'ora di profonda commozione, in presenza
della incommensurabile bontà divina. Lodovico
gli si avvicinò senza ch'egli se n'avvedesse, e gli si mise
davanti. Fabrizio, che aveva la fronte tra le mani, alzò
gli occhi, e il servo fedele vide le lagrime scorregli giù
per le gote.
— Tornate fra un'ora — disse bruscamente Fabrizio.
Lodovico perdonò lo sgarbo in grazia di quel fervore religioso.
E Fabrizio recitò più volte i sette salmi penitenziali,
che sapeva a memoria, fermandosi specialmente a
lungo sui versetti che avevan relazione col suo stato pre-
280
sente. Chiese perdono a Dio di molte cose, ma non gli
passò nemmen per il capo di porre tra le sue colpe il disegno
di diventare arcivescovo, unicamente perché il
conte Mosca era primo ministro e reputava questa dignità
e le grandezze che la accompagnano convenienti al
nipote della duchessa. Questa dignità egli l'aveva desiderata
senza passione, è vero; ma insomma ci aveva
pensato come a un posto di ministro o di generale, Non
gli era venuto in mente che i progetti di sua zia potessero
comunque riguardare la sua coscienza: effetto notevole
della religione instillatagli dagli insegnamenti de'
Gesuiti di Milano, religione che «toglie il coraggio di
pensare alle cose insolite» e inibisce sopra tutto «l'esame
personale» come peccato gravissimo, quasi un passo
verso il protestantesimo. Per saper quando e di che si è
in peccato bisogna interrogare il parroco o legger gli
elenchi della Preparazione al Sacramento della Penitenza.
Fabrizio sapeva a memoria la lista dei peccati compilata
in latino, così come l'aveva imparata all'Accademia
ecclesiastica di Napoli; e, recitando questa lista,
giunto all'articolo «omicidio», si era sinceramente accusato
davanti a Dio d'avere ucciso un uomo, ma per difendere
la propria vita. Aveva scorsi rapidamente e senza
fermarci l'attenzione i diversi articoli relativi alla «simonia
». Se gli avessero proposto di dar cento luigi per
diventar primo gran vicario dell'arcivescovo di Parma,
avrebbe rifiutato con orrore; ma per quanto non mancasse
d'ingegno e soprattutto di logica, non gli era mai passato
per la testa che l'autorità del conte Mosca usata in
281
favor suo fosse simonia. Tale è il trionfo dell'educazione
gesuitica: assuefare a non badar mai a cose chiare come
la luce del sole. Un Francese cresciuto fra i garbugli degli
interessi privati e l'ironia di Parigi, avrebbe potuto in
bonissima fede accusare di ipocrisia il nostro eroe, proprio
nel momento in cui egli apriva l'anima a Dio con la
massima sincerità e la commozione più profonda.
Fabrizio non uscì di chiesa se non dopo essersi apparecchiato
alla confessione che si proponeva di far subito
il giorno dipoi: trovò Lodovico seduto sui gradini del
grande peristilio di pietra che sorge dirimpetto a San Petronio.
Come dopo un violento temporale l'aria è più
pura, così l'anima di Fabrizio era tranquilla, lieta e, in
certo modo, rinfrescata.
— Sto benissimo: non sento più quasi affatto le mie
ferite; — disse a Lodovico — ma debbo prima di tutto
chiedervi scusa: v'ho risposto un po' male quando siete
venuto a parlarmi in chiesa: facevo il mio esame di coscienza.
Ebbene, come vanno le nostre faccende?
— Benone: ho fissato un alloggio, veramente poco
degno di Vostra Eccellenza, dalla moglie d'un amico
mio; una donna molto bella e per giunta in intime relazioni
con uno dei pezzi grossi della polizia. Domani andrò
a dichiarare che i nostri passaporti ci sono stati rubati,
e non ci saranno fatte osservazioni; soltanto, io dovrò
pagare il porto delle lettere che la polizia scriverà a Casalmaggiore
per informarsi se esiste in quel comune un
tale che si chiama Lodovico Sammicheli che ha un fratello,
di nome Fabrizio, al servizio della signora duches-
282
sa Sanseverina a Parma. è fatta: siamo a cavallo.
Fabrizio aveva preso tutt'a un tratto un'aria molto seria:
pregò Lodovico di aspettarlo ancora un momento,
rientrò in chiesa quasi di corsa, e non appena giunto, si
gittò ginocchioni, baciò umilmente le pietre dell'impiantito:
«Signore Iddio benedetto, questo è un miracolo! —
gridò con le lagrime agli occhi — quando avete veduto
l'anima mia risoluta ad ascoltar la voce del dovere, mi
avete salvato. Mio Dio! può accadere che un giorno io
sia ucciso: al punto della mia morte, ricordate in che stato
si trova ora l'anima mia». E con la gioia più viva recitò
novamente i sette salmi penitenziali. Prima d'uscire
s'accostò a una vecchia seduta davanti a una grande immagine
della Vergine e accanto a un triangolo di ferro
collocato verticalmente sopra una base dello stesso metallo.
I lati di questo triangolo erano irti di punte destinate
a portar infisse le candele che la pietà dei fedeli accende
innanzi a quella celebre Madonna di Cimabue.
Sette sole ne ardevano quando Fabrizio si avvicinò: vi
pose mente con l'intenzione di ricordarsi e di ripensare
più tranquillamente a questa circostanza.
— Quanto costano le candele? — chiese alla donna.
— Due baiocchi l'una. Non erano più grosse d'un cannello
di penna e lunghe poco più d'un palmo.
— Quante se ne posson mettere nel triangolo?
— Sessantatré, perché ce ne son sette accese.
«Ah, — pensò Fabrizio — sessantatre e sette fan settanta;
anche questo bisogna notare.» Pagò le candele,
collocò egli stesso e accese le prime sette, si inginocchiò
283
per fare l'offerta, e nel rialzarsi disse alla vecchia:
— è per grazia ricevuta. — E a Lodovico, raggiungendolo:
— Io muoio di fame!
— Non entriamo in un'osteria: andiamo piuttosto a
casa: la padrona andrà a cercare quel che occorre per la
colazione: ruberà una ventina di soldi, che cementeranno
la sua affezione per il nuovo ospite.
— Già: per farmi morir di fame un'ora di più — disse
Fabrizio, ridendo con la serenità d'un fanciullo; ed entrò
in un'osteria presso San Petronio. Con grandissima sorpresa,
a una tavola vicina a quella cui s'era seduto, vide
Peppe, il primo cameriere di sua zia, quello stesso che
gli era andato incontro a Ginevra. Fabrizio gli fe' cenno
di tacere; poi, fatta colazione in fretta, col sorriso della
felicità sulle labbra, si alzò. Peppe lo segui, e per la terza
volta il nostro eroe entrò in San Petronio. Lodovico,
discretamente, rimase invece a passeggiar nella piazza.
— Oh, santo Dio! Monsignore! — esclamò Peppe. —
Come vanno le ferite? La signora duchessa è inquietissima:
per tutto un giorno l'ha creduto morto, abbandonato
in qualche isola del Po. Ora vado subito a spedirle un
corriere: sono sei giorni che la cerco: sono stato tre giorni
a Ferrara a guardar per tutti gli alberghi.
— Avete un passaporto per me?
— Ne ho tre diversi: uno coi nomi e i titoli di Vostra
Eccellenza, uno col suo nome soltanto e un terzo col
nome di Giuseppe Bossi: ciascuno è in doppia spedizione
secondo che a Vostra Eccellenza piacerà di arrivare
da Modena o da Firenze: non c'é che da fare una passeg-
284
giata fuori di porta. Il signor conte avrebbe piacere che
Vostra Eccellenza prendesse alloggio all'albergo del Pellegrino,
il cui padrone è suo amico.
Fabrizio, facendo finta di camminare a caso, andò
nella navata destra del tempio, fin là dove erano accese
le sue candele: guardò fisso la Madonna di Cimabue;
poi disse a Peppe inginocchiandosi: — Bisogna che io
faccia il mio ringraziamento. — Peppe l'imitò. All'uscir
dalla chiesa, Peppe osservò che Fabrizio dette una moneta
d'oro da venti lire al primo povero che gli chiese
l'elemosina: il mendicante diede in tali esclamazioni di
riconoscenza che tutto il nuvolo di straccioni d'ogni specie,
ordinaria decorazione della piazza di San Petronio,
si mise dietro all'uomo caritatevole: tutti volevano la
loro parte del napoleone: le donne, disperando di poter
entrar nella calca che lo attorniava, si gittaron verso Fabrizio,
pregandolo a dire se non era vero ch'egli voleva
che quel napoleone fosse diviso fra tutti i poveri del
buon Dio — Peppe brandendo il suo bastone col pomo
d'oro ordinò che lasciassero in pace Sua Eccellenza.
— Ah, Eccellenza, — cominciarono a strillar quelle
con voce più acuta — date un napoleone anche alle povere
donne.
Fabrizio affrettò il passo; ma quelle lo inseguirono
con grandi strida, e parecchi pezzenti maschi accorrendo
da altre strade, ne nacque una specie di piccola sedizione.
Quella folla orribilmente sudicia ed energica gridava
«Eccellenza!» e Fabrizio ebbe un bel da fare a liberarsene.
La scena valse e ricondurre sulla terra la sua imma-
285
ginazione. «Mi sta bene: — pensò — mi sono strofinato
alla canaglia!»
Due donne lo perseguitarono fino a Porta Saragozza
per la quale uscì dalla città. Peppe le fece fermare minacciandole
sul serio col bastone, e gettando loro qualche
soldo: Fabrizio salì la deliziosa collina di San Michele
in Bosco, girò fuor delle mura intorno alla città,
poi per un sentiero giunse sulla via di Firenze, un cinquecento
passi distante dalla città: di lì, rientrò a Bologna
e consegnò gravemente all'agente di polizia un passaporto
con connotati esattissimi. Il documento gli assegnava
il nome di Giuseppe Bossi, studente in teologia.
Fabrizio vi notò una macchia d'inchiostro rosso, lasciata
cadere come a caso, in fondo al foglio verso l'angolo destro.
Due ore più tardi ebbe alle calcagna una spia, a cagion
del titolo di Eccellenza che il suo compagno gli
aveva dato tra i pezzenti in piazza San Petronio, sebbene
sul passaporto non fosse indicato alcuno dei titoli che
conferiscono a un uomo il diritto di farsi chiamare Eccellenza
dai propri domestici.
Fabrizio s'accorse della spia, e se ne impipò: non pensava
più né a polizia né a passaporti, e si divertiva di
tutto come un ragazzo. Peppe, che aveva l'ordine di restar
con lui, vedendolo contentissimo di Lodovico, preferì
di andare in persona a portare alla duchessa così
buone notizie. Fabrizio scrisse due lunghe lettere alle
persone che gli erano care: poi ebbe l'idea di scriverne
una terza all'arcivescovo Landriani. Questa produsse un
effetto meraviglioso: conteneva il racconto esatto della
286
rissa col Giletti. Il buon arcivescovo, commosso, andò a
leggerla al principe che si degnò d'ascoltarla, curioso di
veder con quali argomenti il giovine monsignore giungesse
a scusarsi d'un così orribile assassinio. I molti
amici della marchesa Raversi eran riusciti a far credere
al principe e a tutta Parma che Fabrizio s'era fatto aiutare
da venti o trenta contadini per ammazzare un cattivo
comico che osava, insolente, di contrastargli la Mariettina.
Nelle Corti dispotiche l'intrigante più furbo dispone
della verità, come ne dispone a Parigi la moda.
— Ma che diavolo! — diceva il principe all'arcivescovo
— coteste son cose che si fanno fare da un altro;
non si usa farle da sé: eppoi un uomo come quel Giletti
non s'ammazza, si compra.
Fabrizio non aveva alcun sentore di quanto succedeva
a Parma. Ma, in somma, si trattava di sapere se la morte
di quel commediante, che vivo guadagnava trentadue
lire al mese, avrebbe portato la caduta del Ministero ultra
e del suo capo, conte Mosca.
Appena saputa la morte del Giletti, il principe, punto
dal veder la duchessa darsi l'aria dell'indipendente, ordinò
al procurator generale Rassi di condurre il processo
come se si fosse trattato d'un liberale. Fabrizio, dal canto
suo, credeva che un uomo della sua classe fosse al disopra
delle leggi: non pensava però che nei paesi in cui
gli uomini appartenenti a certe grandi famiglie non sono
mai puniti, l'intrigo è onnipotente anche contro di loro.
Spesso parlava a Lodovico della sua assoluta innocenza
la quale non tarderebbe a esser riconosciuta e proclama-
287
ta: il suo capitale argomento era ch'egli non era affatto
colpevole. A questo proposito, un giorno Lodovico gli
rispose:
— Io non arrivo a intendere come Vostra Eccellenza
che ha tanto ingegno e ha studiato tanto si pigli il disturbo
di dir queste cose a me che sono suo servitore devoto.
Vostra Eccellenza prende troppe precauzioni. Questa
è roba da dire in pubblico o in tribunale.
«Costui mi crede un assassino, e mi vuoi bene lo stesso!
» pensò Fabrizio, ridiscendendo dalle sue nuvole.
Tre giorni dopo la partenza di Peppe, ricevé, con molta
sua meraviglia, una lettera enorme, chiusa con una
treccia di seta come ai tempi di Luigi XIV e indirizzata
a «Sua Eccellenza reverendissima, Monsignor Fabrizio
Del Dongo, primo gran Vicario dell'Arcivescovo di Parma,
canonico».
«Ma come! io sono ancora gran vicario, canonico,
ecc. ecc.?» si domandò Fabrizio ridendo. L'epistola di
monsignor Landriani era un capolavoro di logica e di
chiarezza: lunga diciannove pagine, raccontava tutto
quanto era avvenuto a Parma per la morte del Giletti.
Il buon arcivescovo scriveva: «Un esercito francese
comandato dal maresciallo Ney in marcia contro la città
non avrebbe prodotto effetto maggiore. Tranne la signora
Duchessa ed io, carissimo figlio, qui tutti credono che
Ella abbia ucciso l'istrione Giletti; quando anche una siffatta
sciagura Le fosse occorsa, sono cose queste che
con duecento luigi e un sei mesi di assenza si mettono in
tacere: ma la marchesa Raversi vuole approfittare di
288
questo incidente per far cadere il conte Mosca. Ciò che
si biasima in Lei non è l'orribile peccato d'omicidio, ma
l'inettitudine o, peggio ancora, l'insolenza del non essersi
degnato di ricorrere a un bulo5. Le riferisco nella maniera
più esplicita i discorsi che ascolto; perché dopo
questa deplorevolissima sciagura, io vo ogni giorno nelle
più rispettabili case di Parma, appunto e unicamente
per avere occasione di giustificarLa. E credo di non aver
fatto mai un uso più santo della povera eloquenza che il
cielo s'é compiaciuto concedermi».
Caddero, per così dire, dagli occhi di Fabrizio le cateratte:
la duchessa nelle sue molte lettere tutte traboccanti
di affetto non si degnava mai di raccontare: giurava che
avrebbe lasciato Parma e per sempre s'egli non vi fosse
tornato presto in trionfo. «Il conte fa per te — diceva
nella lettera che accompagnava quella dell'arcivescovo
— quanto è umanamente possibile. Per me, ti dirò che
con questa bella alzata d'ingegno, hai mutato il mio carattere.
Son divenuta avara come il banchiere Tombona;
ho licenziato tutti i miei operai; non solo, ma ho compilato
insieme col conte l'inventario del mio patrimonio,
che è in conclusione assai minore di quanto credessi.
Alla morte dell'ottimo conte Pietranera (che, sia detto
fra parentesi, tu avresti fatto meglio a vendicare, invece
d'esporti contro un individuo della specie del Giletti), io
rimasi con milleduecento lire di rendita e con cinquemila
di debiti: ricordo tra le altre cose che avevo trenta
5 Sorta di bravaccio subalterno.
289
paia di scarpini di seta bianca venute da Parigi, e solo un
paio di scarpe da uscire a passeggio. Sono quasi risoluta
di prender le trecentomila lire lasciatemi dal duca, e che
avevo destinate a erigergli un monumento. Del resto è
sempre la marchesa Raversi la tua maggior nemica, ossia
la mia! Se a Bologna ti annoi, non hai che da dirmelo,
e verrò subito a trovarti. Ti mando altre quattro lettere
di cambio»; ecc. ecc.
La duchessa neppure accennava all'opinione comune
in Parma circa il suo caso: voleva prima di tutto consolarlo,
inoltre non le pareva verosimile che la morte d'un
essere ridicolo come quel Giletti potesse sul serio esser
capo di accusa contro un Del Dongo. — Quanti Giletti i
nostri antenati hanno mandato al diavolo, — diceva al
conte Mosca — senza che mai a nessuno sia passato pel
capo di fargliene un rimprovero!
Fabrizio, stupefatto, cominciando sol ora a comprendere
come stessero veramente le cose, si mise a studiar
la lettera dell'arcivescovo: disgraziatamente, anche l'arcivescovo
lo credeva più al corrente di quant'egli non
fosse. Capì che la Raversi poteva trionfare soprattutto
per l'impossibilità di trovar testimoni che fossero stati
presenti quando la rissa sciagurata avvenne: testimoni
de visu. Il cameriere che primo ne portò la notizia a Parma
era in quel punto all'albergo di Sanguigna; la Marietta
e la vecchia erano scomparse: e il vetturino comprato
dalla Raversi stava facendo una terribile deposizione;
«quantunque la procedura — scriveva l'ottimo arcivescovo
nel suo stile ciceroniano — si tenga avvolta nel
290
più profondo mistero, e sia diretta dall'avvocato, fiscale
generale Rassi (di cui la carità cristiana solamente mi
vieta di dir male, ma che ha fatto la sua fortuna con l'accanirsi
contro gli infelici accusati, veramente come il
cane che dà dietro alla lepre), quantunque, dicevo, la direzione
del processo sia da un principe incollerito affidata
a un Rassi, la cui venalità e turpitudine supera ogni
vostra immaginazione, a me è stato possibile leggere le
tre deposizioni del vetturino. Ed è insigne fortuna che
egli si sia contraddetto! Dirò di più, poiché parlo al mio
vicario generale, a colui che dovrà dopo di me governare
questa diocesi; dirò che ho chiamato il curato della
parrocchia in cui abita quel traviato peccatore: aggiunga,
figlio mio carissimo, ma sotto il segreto della confessione,
che questo parroco sa già dalla moglie del vetturino
quanti scudi egli ha ricevuti dalla marchesa Raversi.
Non oserò asserire che la Marchesa gli abbia imposto
di calunniarla, ma la cosa è probabile. I denari
sono stati consegnati da uno sciagurato prete che ha
presso la Marchesa funzioni subalterne, e che ho dovuto
sospendere a divinis per la seconda volta. Non voglio
stancarLa col racconto di molte altre pratiche, che da me
Ella poteva aspettarsi, e che sono per me doverose. Un
canonico, Suo collega nella cattedrale, il quale un po'
troppo spesso si rammenta dell’autorità che egli esercita
in grazia delle ricchezze della sua famiglia, della quale è
piaciuto a Dio ch'egli fosse unico erede, s'é fatto lecito
di dire in casa del conte Zurla, ministro degli Interni,
ch'egli considerava questa bagattella come provata a vo-
291
stro carico (parlava dell'assassinio del povero Giletti): io
l'ho mandato a chiamare, e in presenza degli altri tre vicari
generali, dell'elemosiniere e di due parroci che si
trovavano nella sala d'aspetto, l'ho pregato di comunicare
a noi, suoi confratelli, gli elementi di quella certezza
che affermava raggiunta contro un suo collega della cattedrale:
il disgraziato non ha saputo che articolare ragioni
inconcludenti; e tutti sono insorti contro di lui, e sebbene
io non abbia creduto di dover soggiungere che poche
parole, è scoppiato in lagrime facendoci testimoni
della piena confessione del suo errore. Dopo di che gli
ho promesso il segreto in nome mio e di tutti coloro che
assisterono a questa conferenza, sotto la condizione
ch'egli porrebbe tutto lo zelo nel rettificare le erronee
impressioni, effetto dei discorsi da lui fatti nelle due ultime
settimane.
«E non Le ripeterò, figlio mio, quant'Ella già deve conoscere,
che cioè dei trentaquattro contadini occupati
negli scavi intrapresi dal conte Mosca, e che la Raversi
dice pagati da Lei per darLe mano al delitto, trentadue
erano in fondo al fosso intenti al lavoro, quando Ella si
impadronì del coltello da caccia per adoperarlo in propria
difesa contro l'uomo che La aggrediva alla sprovvista.
Due, che si trovavan fuori dal fossato, gridarono:
«Assassinano Monsignore!» e questo solo grido basta a
mettere la Sua innocenza in luce chiarissima. Orbene: il
Rassi pretende che questi due uomini siano scomparsi.
Ma c'é di più: si son trovati otto degli uomini ch'erano in
fondo al fosso, e sei hanno deposto d'aver udito lo stesso
292
grido: «Assassinano Monsignore!». Io so, per vie indirette,
che nel loro quinto interrogatorio, ieri sera, cinque
han detto che non rammentavano bene se avevano udito
quel grido, o se la cosa era stata lor raccontata da qualche
compagno. Ho dato ordini per conoscere dove abitino
questi operai, ai quali i loro curati dimostreranno che
si dannerebbero se, pel guadagno di pochi scudi, si prestassero
ad alterare la verità».
Il buon arcivescovo si diffondeva in seguito in una infinità
di particolari, come nel brano di lettera che abbiamo
riferito; poi aggiungeva in latino:
«Questa faccenda non è altro che un tentativo per un
mutamento di Ministero. Se Lei fosse condannato, la
condanna non potrebbe esser che di morte o di galera: e
in questo caso, io dall'alto della mia cattedra archiepiscopale
dichiarerò sapere di certa scienza che Lei è innocente,
e che ha difeso semplicemente la Sua vita contro
un brigante; che io stesso Le ho inibito di tornare a
Parma sin che duri il trionfo de' Suoi nemici. Mi propongo
anche di stigmatizzare, come merita, il fiscale generale,
che pochissimi stimano e tutti poi ugualmente
detestano. Finalmente, il giorno nel quale una così iniqua
sentenza fosse pronunciata, la duchessa Sanseverina
abbandonerà la città e forse gli Stati di Parma; nel qual
caso si può esser certi che il conte Mosca darà le sue dimissioni.
Probabilmente il general Fabio Conti andrà al
Ministero e la marchesa Raversi trionferà. Il guaio è che
nessuna persona capace s'incarica di fare i passi necessari
per mettere in chiaro la Sua innocenza e smontare i
293
tentativi fatti per subornare i testimoni. Il Conte crede di
farlo, ma è troppo gran signore per scendere a certe minuzie:
poi, come ministro di polizia, dove nel primo momento
dare ordini severissimi contro di Lei. Infine —
oserò dirlo? — il sovrano nostro signore La crede colpevole,
o per lo meno finge di crederlo, e mette un po' d'acredine
in questo affare». (Le parole «sovrano nostro signore
» e «finge di crederlo» erano scritte in greco, e Fabrizio
fu gratissimo all'arcivescovo per aver osato scriverle.
Tagliò con un temperino queste linee della lettera
e le distrusse subito.)
S'interruppe venti volte in questa lettura: era commosso
da profonda riconoscenza, e rispose subito una
gran lettera d'otto pagine, obbligato spesso ad alzare il
capo perché le lagrime non gli bagnassero il foglio. Il
giorno dopo, sul punto di sigillarla, gli parve di tenore
troppo mondano. «La scriverò in latino: — pensò —
così parrà più conveniente al degno arcivescovo.» Ma
mentre cercava di costruire con ben tornite frasi periodi
ciceroniani, gli tornò in mente che un giorno monsignor
Landriani, parlando di Napoleone, affettava di chiamarlo
Bonaparte; immediatamente tutta la commozione che
il giorno innanzi gli spremeva le lacrime se ne andò. «O
Re d'Italia! — sclamò — quella fedeltà che tanti ti han
giurato, te vivo, io te la serberò dopo la tua morte. Mi
vuoi bene, senza dubbio, ma perché sono un Del Dongo
e lui è figlio d'un borghese.» Perché poi la sua bella lettera
in italiano non andasse perduta, vi fece qualche opportuno
cambiamento e la spedì al conte Mosca.
294
Il giorno stesso Fabrizio incontrò per via la Marietta,
che si fece tutta rossa per la gioia, e gli fe' cenno di seguirla,
senza fermarlo. Giunse rapida in un portico remoto:
là, per non esser riconosciuta, tirò anche più
avanti lo zendado di pizzo nero che secondo il costume
del paese le copriva la testa, e voltandosi vivacemente:
— Come va che voi ve ne andate così tranquillo e libero?
— Fabrizio raccontò la sua sto ria. — Oh, mio
Dio! siete stato a Ferrara? E io vi ci ho cercato tanto.
Dovete sapere che mi son guastata con la vecchia che
voleva condurmi a Venezia, dove io sapevo che non andereste
mai, perché siete sul libro nero dell'Austria. Ho
venduto la collana d'oro per venire a Bologna: un presentimento
mi diceva che avrei avuto il gran piacere di
trovarvici. La vecchia è arrivata due giorni dopo di me;
e però non vi dico di venirci a trovare, perché lei vi farebbe
le solite domande di denaro che mi fanno vergognar
tanto. Dal giorno fatale, quando ci siam visti l'ultima
volta, si è campato abbastanza bene e non abbiamo
speso un quarto di quel che le deste. Non vorrei venire a
vedervi all'albergo del Pellegrino: sarebbe una «pubblicità
». Fate di trovare una cameretta in una strada deserta,
e all'Ave Maria sarò qui, sotto questo portico.
E ciò detto, scappò.
295
XIII
L’inaspettata apparizione di quell'adorabile creatura
bastò a disperdere ogni grave cura e pensiero. Fabrizio
prese a vivere a Bologna allegramente tranquillo; e la
ingenua propensione a sentirsi beato della presente condizione
della sua vita traspariva siffattamente nelle sue
lettere alla duchessa, ch'essa finì per aversene a male.
Fabrizio neppur se ne avvide; e soltanto segnò in cifre
abbreviate sul quadrante dell’orologio: «Quando scrivo
alla D., non dir mai: Quand'ero prelato o Quand'ero
uomo Di Chiesa. Le dispiace». Comprò due piccoli cavalli,
che gli piacevano assai e che attaccava a una carrozza
d'affitto ogni volta che la Marietta s'invogliava di
fare una gita negli incantevoli dintorni di Bologna: quasi
ogni sera la conduceva alla «Caduta del Reno». Al ritorno
si fermava dal Crescentani, uomo simpatico assai,
che si credeva un po' padre della Marietta.
«In verità, se questa è la vita di caffè che una volta mi
pareva ridicola per un uomo intelligente, ho avuto torto
nel giudicarla così» pensava Fabrizio; ma non si ricordava
ch'egli non andava al caffè che per leggere il Constitutionnel,
e che i piaceri della vanità non entravano
affatto in quella sua soddisfazione, dacché nessuno lo
conosceva. Quando non stava con la Marietta, andava
all'osservatorio, e vi seguiva un corso d'astronomia. Il
professore lo aveva preso a benvolere, e Fabrizio gli
296
prestava il suo equipaggio la domenica, perché andasse
a far lo spocchioso con la moglie alla Montagnola.
Nuocere a una persona qualsiasi, anche se poco stimabile,
gli era in orrore: la Marietta non voleva a nessun
patto che vedesse la vecchia, ma, un giorno ch'ella
era in chiesa, salì dalla mammaccia, la quale al vederlo
si fece rossa di collera. «Qui bisogna fare il Del Dongo»
pensò Fabrizio.
— Quanto guadagna al mese la Marietta quando è
scritturata? — domandò.
— Cinquanta scudi.
— Voi mentite come sempre: dite la verità o per Dio
non avrete un centesimo!
— Guadagnava ventidue scudi a Parma, quando
avemmo la disgrazia di far la sua conoscenza: io guadagnavo
dodici scudi, e tanto lei che io davamo al Giletti il
terzo del nostro guadagno: ma ogni mese o quasi il Giletti
faceva alla Marietta un regalo, che valeva, su per
giù, un paio di scudi.
— Voi dite ancora bugie! voi non avevate che quattro
scudi; ma se sarete buona con la Marietta, io vi scritturo
come se fossi un impresario. Avrete ogni mese dodici
scudi per voi e ventidue per la Marietta; ma la prima
volta che le vedo gli occhi rossi, fallisco.
— Lei fa il superbo, ma questa sua generosità ci rovina
— riprese arrabbiata la vecchia. — Noi ci si perde
l'avviamento. E quando si avrà la grande disgrazia di
perdere la protezione di Vostra Eccellenza, non saremo
più conosciute da nessuna compagnia, e tutte saranno al
297
completo; così non troveremo scrittura e si morirà di
fame.
— Eh, va al diavolo! — disse Fabrizio andandosene.
— Io non anderò per niente al diavolo, brutto eresiarca;
anderò invece all'ufficio di polizia, e dirò che sei un
monsignore che ha buttato la tonaca alle ortiche, e che
non ti chiami affatto Giuseppe Bossi.
Fabrizio, che aveva sceso alcuni gradini, tornò indietro:
— Prima di tutto, la polizia sa meglio di te il mio
vero nome; ma se ti viene in mente di denunciarmi, se
commetti questa infamità, — disse col tono di chi non
ischerza — manderò Lodovico a dirti una parolina, e
non sei coltellate avrà la tua vecchia carcassa, ma un
paio di dozzine; e starai per sei mesi all'ospedale, e senza
tabacco.
La vecchia diventò pallida, afferrò la mano a Fabrizio
e volle baciargliela.
— Accetto con gratitudine la sorte che lei ci fa: lei ha
un'aria così buona che l'avevo preso per uno sciocco. Ci
pensi: perché potrebbe darsi che qualchedun altro sbagliasse
come ho sbagliato io: la consiglio d'avere sempre
un'aria più da gran signore. — E aggiunse con impudenza
ammirevole: — Rifletta a questo savio consiglio; e
siccome l'inverno s'avvicina, ci faccia un regalo alla
Marietta e a me: due vestiti di quella bella lana inglese,
che ho visto in un negozio di piazza San Petronio.
L'amore della bella Marietta offriva a Fabrizio tutte le
dolcezze d'un'affettuosa amicizia: il che portava a riflet-
298
tere che dolcezze del pari squisite avrebbe potuto gustare
vivendo con la duchessa.
«Ma non è curioso, — diceva fra sé qualche volta —
che io non sia suscettibile di quella preoccupazione appassionata
ed esclusiva che chiamano amore? Delle avventure
il caso ne ha procurate anche a me a Novara e a
Napoli. Ma quando mai m'é accaduto di trovare una
donna la cui compagnia, anche nei primissimi giorni
della nostra relazione, mi paresse preferibile a una trottata
sopra un bel cavallo non ancora montato? Ciò che
chiamano amore sarebbe dunque un'altra delle tante
menzogne? Anch'io amo, sicuro: come ho appetito alle
sei. Ma questa inclinazione piuttosto volgaruccia l'avrebbero
trasmutata nell'amore d'Otello o di Tancredi?
O bisogna ch'io mi persuada d'esser fatto diversamente
dagli altri uomini? All'anima mia la passione farebbe difetto?
Perché? Singolare destino!»
A Napoli, soprattutto negli ultimi tempi, Fabrizio aveva
conosciuto donne che, orgogliose del loro grado, della
loro bellezza e del posto che occupavan nel mondo gli
adoratori sacrificatigli, si provarono a menarlo pel naso.
Ma accortosi appena di siffatti propositi, Fabrizio aveva
troncato immediatamente e scandalosamente.
«Ora, — diceva fra sé — se mi lascio vincere dal
piacere, grandissimo certo, di riaccostarmi a quella bellissima
donna che è la duchessa Sanseverina, fo come
quello sciocco di Francese che tirò il collo alla gallina
dalle uova d'oro. L'unica gioia ch'io abbia tratto da sentimenti
affettivi la debbo a lei, la mia amicizia per lei è
299
la mia stessa vita; e senza di lei che sarei io? un povero
esule ridotto a campicchiar in un castello diroccato in
Piemonte, dove mi ricordo che durante le piogge d'autunno,
per evitar il peggio, mi toccava collocare un ombrello
sotto il padiglione del letto. Montavo i cavalli del
fattore che lo tollerava per rispetto al sangue blu, ma
giudicava il mio soggiorno un po' lungo. Mio padre m'aveva
assegnato milleduecento lire di pensione e si credeva
dannato perché dava da mangiare a un giacobino.
La mia povera mamma e le mie sorelle si riducevano
senza un vestito decente, per darmi modo di far qualche
regaluccio alle mie amanti, e questa specie di generosità
mi straziava l'anima. E non basta: si cominciava già a
sospettar la mia miseria e i giovanotti nobili dei dintorni
avrebbero preso a compatirmi. Prima o poi, qualche vanesio
avrebbe lasciato scorgere il suo disprezzo per un
giacobino povero e disgraziato: agli occhi loro non ero
altro! e io sarei stato costretto a dare o a pigliarmi una
sciabolata, sicuro espediente per andarsene nella fortezza
di Fenestrelle, o a cercar rifugio in Isvizzera, sempre
con milleduecento lire di pensione. Se ho evitato tutti
questi guai lo debbo alla duchessa: e, per giunta, tutti gli
ardori di un affetto che dovrei sentir io per lei, li sente
lei per me.
«Invece di condurre un'esistenza meschina e ridicola
che mi avrebbe prostrato in una triste imbecillità, da
quattro anni vivo in una grande città, ho una buona carrozza,
e tutto quanto mi impedisce di conoscer l'invidia
e le volgari piccinerie de' provinciali. Il solo rimprovero
300
che mi faccia questa carissima zia è di prender troppo
poco denaro dal suo banchiere. E io dovrei guastare per
sempre una tale condizione di cose e perder la sola amica
che io abbia sulla terra? Basterebbe per questo il
profferire una bugia: basterebbe che a questa donna adorabile,
e forse unica al mondo, a cui mi sento legato dalla
più appassionata amicizia, basterebbe ch'io le dicessi
«ti amo», io che non so l'amore che cosa sia. Passerebbe
la giornata a rimproverarmi la mancanza di slancio,
d'entusiasmo, insomma la mia congenita freddezza. La
Marietta, invece, che nel mio cuore non legge e che
prende una carezza per una prova di affetto ardentissimo,
mi suppone innamorato alla follia e si stima la più
felice delle creature.
«Il fatto è che i languori e le tenerezze che chiamano
amore, io non li ho provati se non forse per la piccola
Aniken, nella locanda di Zonders, vicino alla frontiera
belga.»
E qui, con vivo rammarico, dobbiamo raccontar una
delle peggiori azioni di Fabrizio: una misera picca di vanità
turbò la tranquillità della sua vita e impadronitasi di
quel cuor ribelle all'amore lo trascinò assai lontano. Era
a Bologna Fausta F..., una delle prime cantanti del nostro
tempo, e forse la donna più capricciosa che vivesse
mai. Il Buratti, ottimo poeta veneziano, aveva composto
per lei un sonetto, che andava allora sulle bocche così
dei principi come dei monelli di strada.
Per allora, questo miracolo di bellezza era così ammaliato
dalle enormi fedine e dall'alta insolenza del gio-
301
vine conte M..., da non sentir disgusto della costui abominevole
gelosia. Fabrizio vide questo conte e si sentì
offeso dall'aria altezzosa in cui quegli si pavoneggiava
passeggiando per le vie di Bologna, quasi fosse lui il padrone
della città e facesse una grazia col degnar di mostrarvisi.
Questo conte M... era assai ricco, si credeva
tutto lecito e poiché le sue prepotenze gli avevan procurato
delle minacce, non andava attorno se non circondato
da otto o dieci buli, vestiti della sua livrea, e fatti venir
da una tenuta che possedeva nel Bresciano. Il terribile
conte e Fabrizio s'erano sbirciati una o due volte, incontrandosi,
quando il caso fece che Fabrizio sentisse
cantar la Fausta e rimanesse addirittura incantato dalla
angelica dolcezza di quella voce. Non s'era figurato nulla
di simile e provò una commozione forte a un tempo e
soave che contrastava singolarmente con la paga placidità
della sua vita presente. «Sarebbe questo dunque finalmente
l'amore?» si domandò. Curioso di provar questo
sentimento, e d'altra parte divertendolo l'idea di provocare
il conte M... con quella sua terribile mutria da
capotamburo, il nostro eroe si lasciò andare alla fanciullaggine
di passare un po' troppo spesso davanti al palazzo
Tanari, che il conte M... aveva preso in affitto per alloggiarvi
la Fausta.
Un giorno, sull'imbrunire, Fabrizio, che cercava di
farsi veder dalla Fausta, fu salutato con uno scoppio di
risate badiali dai buli del conte che stavano sul portone
di quel palazzo: corse a casa, si armò bene e meglio, e
ripassò. La Fausta, nascosta dietro una persiana, aspetta-
302
va questo ritorno, e gliene fu grata. Il conte M..., geloso
sempre di tutti, diventò gelosissimo del signor Giuseppe
Bossi, e andato su tutte le furie, sfoderò minacce ridicole;
dopo di che, ogni mattina il nostro eroe gli fece recapitare
un biglietto contenente queste sole parole:
«Giuseppe Bossi distrugge gl'insetti molesti ed abita
al Pellegrino, via Larga, 79».
Il conte M..., assuefatto ai riguardi che la sua grande
ricchezza e il sangue blu e il coraggio de' suoi trenta servitori
gli garantivano sempre ed ovunque, fece finta di
non capire il significato di quelle parole.
Fabrizio scrisse anche alla Fausta; M... circondò di
spie questo rivale, che forse non dispiaceva: e prima
seppe il suo vero nome, e poi come e perché non potesse,
almeno pel momento, farsi vedere a Parma; e, pochi
giorni dopo, co' suoi buli, i magnifici cavalli e la Fausta,
andò a Parma lui.
Fabrizio, impuntatosi, lo seguì il giorno dopo: né valse
che il buon Lodovico gli facesse le più patetiche rimostranze;
Fabrizio lo mandò a farsi benedire, e Lodovico,
ch'era coraggioso la sua buona parte, lo ammirò, e
pensò che in fin de' conti quel viaggetto l'avrebbe riavvicinato
alla sua bella amica di Casalmaggiore. Provvide,
sì, a mettere al fianco del signor Giuseppe Bossi,
sotto nome di servitori, otto o dieci degli antichi soldati
di Napoleone. «Purché, — pensava Fabrizio — facendo
questa mattía di correr dietro alla Fausta, io non abbia
rapporti di sorta né col conte Mosca, ministro di polizia,
né con la duchessa: io non espongo che me. A suo tem-
303
po dirò alla zia che andavo in cerca dell'amore, cosa bellissima
che non mi è riuscito mai di incontrare. Ma intanto,
il fatto è che io penso alla Fausta anche quando
non la vedo: sarà il ricordo della sua voce o la sua persona
che mi attira?» Non curandosi più della carriera ecclesiastica
Fabrizio s'era lasciato crescer dei baffi e delle
fedine non meno terribili di quelli del conte M..., sicché
aveva alquanto cambiato d'aspetto. Pose il suo quartier
generale non già dentro Parma, che sarebbe stata una
vera imprudenza, ma in un villaggio dei dintorni, in
mezzo a un bosco sulla strada di Sacca, dov'era il castello
di sua zia; seguendo poi il consiglio di Lodovico, si
presentò nel villaggio come il cameriere d'un gran signore
inglese, un originale, che spendeva centomila lire
all'anno per la passione della caccia, e che sarebbe giunto
quanto prima da Como, dove s'era fermato a pescar le
trote. Fortunatamente, la palazzina, che il conte M...
aveva preso in affitto per la Fausta, era all'estremità meridionale
di Parma, appunto sulla via di Sacca, e le finestre
della cantante davano sul viale ove grandi alberi
prosperavano sotto l'alta torre della cittadella. In questo
quartiere deserto Fabrizio non era conosciuto affatto:
non tralasciò di far pedinare il conte M.., e un giorno
che questi usciva dalla casa della sua bella amica, ebbe
l'audacia di mostrarsi sulla strada di pieno giorno: bisogna
bensì aggiungere, per la verità, che montava un ottimo
cavallo ed era armato di tutto punto. Alcuni sonatori,
di quelli che vanno a sonar per le strade e che a volte
sono eccellenti, vennero a piantare i loro contrabbassi
304
sotto la finestra di Fausta, e dopo un breve preludio cantarono
piuttosto bene una «cantata» in suo onore. Essa si
pose alla finestra e notò un giovine assai garbato che,
fermo a cavallo in mezzo alla strada, prima la salutò e
poi si mise a darle occhiate di facile interpretazione.
Non ostante il vestito esageratamente all'inglese che Fabrizio
s'era messo per la circostanza, Fausta riconobbe
subito l'autore delle lettere appassionate ch'erano state
cagione della partenza da Bologna. «Ecco un bel tipo:
— pensò — mi pare, sto per innamorarmene. Ho cento
luigi, e posso benissimo piantar questo terribile M.... In
verità, è uggioso, monotono, e la sola sua cosa che mi
diverte son le facce spaventevoli de' suoi servitori.»
Il giorno dopo, Fabrizio, saputo che ogni mattina verso
le undici la Fausta andava a sentir la messa nel centro
della città in quella stessa chiesa di San Giovanni che
custodiva la tomba del grande antenato, l'arcivescovo
Ascanio Del Dongo, osò seguirla. Lodovico gli aveva
raccapezzato una parrucca inglese con dei capelli d'un
bel rosso fiammante. E da questo color di fiamma de'
capelli preso lo spunto per descriver le fiamme onde ardeva
il suo cuore, fece un sonetto che, da mano ignota
lasciato sul pianoforte della Fausta, parve a lei graziosissimo.
Questa schermaglia durò otto giorni; ma Fabrizio
s'accorse che, nonostante tutte le sue avvisaglie, della
strada ne faceva poca: la Fausta non volle riceverlo:
in seguito disse che le faceva paura; ed egli non continuava
l'assedio oramai se non per un resto di speranza di
giungere a provare ciò che chiaman l'amore; ma spesso
305
si seccava.
— Andiamocene, Monsignore, — gli diceva Lodovico.
— Lei non è innamorato; lei ha un sangue freddo, un
buon senso, da mettere alla disperazione. Eppoi non ha
fatto un passo avanti! Bisogna battersela dalla vergogna.
— E Fabrizio decise d'andarsene, appena lo cogliesse un
po' di cattivo umore; ma seppe che la Fausta avrebbe
cantato in casa della Sanseverina. «Chi sa che quella
voce meravigliosa non finisca d'accendere il mio
cuore?» pensò; e osò entrare travestito in quel palazzo,
dove tutti lo conoscevano. Si può immaginare la commozione
della duchessa, quando verso la fine del concerto
notò un uomo, in livrea di «cacciatore», che se ne
stava in piedi sulla porta della sala e il cui aspetto non le
era nuovo. Cercò subito del conte Mosca, il quale soltanto
allora le raccontò la insigne e davvero incredibile
follia di Fabrizio: egli la prendeva in buona parte; anzi
di questo amore per una donna che non era la duchessa
si compiaceva assai: fuori della politica, il conte era un
galantuomo perfetto, che regolava le proprie azioni secondo
questo criterio: ch'ei non poteva esser felice se
non sapesse felice la Sanseverina.
— Lo salverò suo malgrado — disse. — Pensate alla
gioia dei nostri nemici se lo arrestassero in casa vostra!
Per questo, ho qui dentro un centinaio di uomini sicuri,
e per questo vi ho fatto chiedere le chiavi del serbatoio
dell'acqua. Fa l'innamorato morto della Fausta, ma ancora
non gli è riuscito di portarla via al conte M... che a
quella pazza procura un'esistenza da regina.
306
Sul volto della duchessa passò l'espressione d'un vivo
dolore; Fabrizio non era dunque che un libertino, incapace
d'un affetto tenero e profondo. — E non venire a
vederci! — disse finalmente. — Non glielo perdonerò
mai! E io che gli scrivo ogni giorno a Bologna!
— Ma il suo riserbo è lodevolissimo: — rispose il
conte — non vuole comprometterci con questa scappata,
che sarà piacevolissimo sentirgli raccontare.
La Fausta era troppo scervellata per saper tacere ciò
che la occupava; e, il domani del concerto nel quale i
suoi sguardi avevan dedicato tutti i pezzi a quel giovine
in costume di «cacciatore», parlò al conte M... d'uno
sconosciuto che le aveva sempre gli occhi addosso. —
Dove lo vedi? — domandò il conte furibondo. — Per le
strade, in chiesa — rispose quella, interdetta. — Volle
riparar subito alla propria imprudenza, o almeno sviare
il conte da qualunque indizio che potesse ricordargli il
Del Dongo, e cominciò una lunghissima descrizione
d'un gran giovinetto dai capelli rossi e dagli occhi azzurri:
certo un Inglese molto ricco e molto goffo, o qualche
principe. A questa parola il conte M..., il quale non si distingueva
per felicità di accorgimenti, immaginò, con
intimo soddisfacimento della sua vanità, che il suo rivale
non altri fosse se non il principe ereditario di Parma.
Quel povero ragazzo malinconico, circondato sempre da
cinque o sei governatori, sottogovernatori, precettori,
eccetera, che non lo lasciavano uscir di casa senza aver
prima tenuto consiglio, lanciava occhiate assassine su
tutte le donne passabili che gli era consentito d'avvicina-
307
re. Al concerto della duchessa, era, naturalmente, per ragion
del suo grado, avanti a tutti gli altri spettatori, su
una poltrona isolata, a tre passi dalla Fausta, e le sue occhiate
avevano sovranamente irritato il conte M.... Questo
compiacere alla più squisita delle vanità immaginando
di avere un principe per rivale, divertì assai la cantante
che prese gusto a solleticar quella follia con cento
particolari ingenuamente narrati.
— La tua famiglia — chiese al conte — è antica
come quella dei Farnese?
— Che intendi dire? Antica? Ma in casa mia non ci
son bastardi6.
Volle il caso che il conte M... non riuscisse mai a veder
bene questo rivale; e ciò valse a confermarlo nell'idea
lusinghiera d'avere un principe per competitore. Infatti,
quando le necessità delle sue gesta non lo chiamavano
a Parma, Fabrizio se ne stava nei boschi verso Sacca
e le rive del Po. Il conte M... era ognor più superbo,
ma più prudente altresì da quando credé di disputare a
un principe il cuore della Fausta; e la pregò seriamente
di regolarsi sempre e in ogni cosa col massimo riserbo.
Dopo d'essersi gittato a' suoi piedi, come un innamorato
geloso, le dichiarò esplicitamente che non poteva tollerare
ella fosse la vittima di un inganno del principe ereditario.
Ne andava del proprio onore.
— Scusa: se io l'amassi non sarei affatto una vittima:
io non ho mai visto un principe ai miei piedi.
6 Pier Luigi, il primo sovrano della famiglia Farnese, così celebre per le sue
virtù, fu, com'é noto, figlio naturale del santo papa Paolo III. (Nota dell'A.)
308
— Se tu cedi, — riprese quegli alteramente — forse
non potrò vendicarmi del principe, ma di te certo mi
vendicherò! — E uscì sbatacchiando violentemente le
porte. Se Fabrizio fosse stato presente in quel momento,
avrebbe avuto causa vinta.
— Se ti preme la vita, — le disse la sera, accomiatandosi
dopo lo spettacolo — fa' che io non sappia mai che
il principe è entrato in casa tua. Contro lui non posso
nulla; ma, per Iddio, non mi costringere a ricordare che
su te posso tutto!
«Ah, caro Fabrizio, — pensò la Fausta — se sapessi
dove trovarti!»
La vanità offesa può menar lontano un giovine ricco,
fin dalla nascita attorniato da adulatori: la passione sincera
che il conte M... aveva avuto per la Fausta si ridestò,
furiosa, e non valse a frenarlo il pericolo di mettersi
a contrasto col figlio unico del sovrano presso il quale si
trovava: e neppure ebbe l'accorgimento o di veder questo
principe o, almeno, di farlo pedinare. Non avendo altro
modo di attaccare il suo rivale, il conte M... pensò di
metterlo in ridicolo. «Sarò bandito dagli Stati parmensi;
— disse — ma che me ne importa?» Se avesse tentato
una ricognizione nel campo nemico, il conte M... avrebbe
saputo subito che il povero principe ereditario non
usciva mai senza esser seguito da tre o quattro vecchi,
fastidiosi guardiani dell'etichetta, e che il solo piacere
che, scelto da lui, gli fosse consentito era la mineralogia.
Di giorno e di notte la palazzina abitata dalla Fausta, affollata
sempre di gente della miglior società, era circon-
309
data di osservatori: e il conte M... sapeva ora per ora
quel ch'ella faceva, e specialmente quel che si faceva intorno
a lei. E questo per verità è da lodare nel gelosissimo
conte, che tutte le precauzioni furon prese da lui per
modo che, per un certo tempo, quella donna così capricciosa
non sospettò nemmeno di essere sorvegliata con
più stretta assiduità. Il conte M... sapeva da' suoi agenti
che un uomo molto giovine passava assai spesso sotto le
finestre della Fausta, e sempre con un travestimento diverso.
«È chiaro che è il principe, — pensava — se no,
perché travestirsi? Ehi ma un uomo come me non cede.
Se non fossero state le usurpazioni della Repubblica di
Venezia, anch'io sarei principe sovrano!»
Il giorno di Santo Stefano i rapporti delle spie ebbero
una tinta più scura: parvero avvertire che per l'insistente
premere dello sconosciuto la Fausta cominciava a piegare.
«Io posso menarla via subito; — pensò il conte M...
— ma come? A Bologna son fuggito davanti a un Del
Dongo; qui dovrei fuggire davanti a un principe! E che
direbbe questo ragazzo? Potrebbe credere d'avermi fatto
paura! Eh, perdio! ma io son di buona razza come lui!»
Insomma era furente; ma, per colmo di miseria, ciò che
gli importava prima di tutto era di non mostrarsi agli occhi
della Fausta, che era canzonatrice, col ridicolo della
gelosia. Il giorno di Santo Stefano, dunque, dopo aver
passato un'ora con lei, accolto con una premura che gli
parve il sommo della simulazione, la lasciò verso le undici
che si vestiva per andare alla messa a San Giovanni;
310
tornò a casa, si mise l'abito un po' frusto di un giovine
studente di teologia, e corse a San Giovanni anche lui: si
addossò a uno dei sepolcri che ornano la terza cappella a
destra, donde, attraverso la curva del braccio d'un cardinale
scolpito in ginocchio sulla propria tomba, poteva
veder tutto quanto avvenisse in chiesa. La statua toglieva
luce al fondo della cappella, ed ei vi rimaneva abbastanza
nascosto. Vide arrivar la Fausta, più bella che
mai: la gioia le lampeggiava negli occhi, le brillava sulle
labbra il sorriso, era in gran toeletta, e venti adoratori,
tutti appartenenti al più alto ceto, le facevan corteo. «È
evidente — pensò il povero geloso — ch'ella fa conto di
trovar qui l'uomo che ama, e che forse da un pezzo, grazie
a me, non ha potuto vedere.» A un tratto la gioia parve
illuminare più vivamente il volto della Fausta. «Lui è
qui — pensò il conte M..., e il suo vanitoso furore non
ebbe più limiti. — Che figura fo qui io, di fronte a questo
principe travestito?»
Ma, per quanto almanaccasse, non gli fu possibile di
scoprir quel rivale che i suoi occhi andavano cupidamente
cercando.
Ogni tanto la Fausta, dopo aver vòlti in giro gli sguardi
per ogni parte della chiesa, li fissava fulgidi d'amore e
di gioia sull'angolo oscuro dove M... s'era nascosto.
Gl'innamorati, si sa, inclinano ad esagerare e a trarre da
ogni menomo indizio comiche deduzioni. Il povero conte
finì col convincersi che la Fausta lo aveva veduto,
che, a malgrado d'ogni suo sforzo per dissimularla, s'era
accorta della sua gelosia, e ora voleva rimproverargliela
311
e al tempo stesso consolarlo con quella tenerezza di occhiate.
Il sepolcro dietro il quale il conte M... s'era posto in
osservazione era elevato di quattro o cinque piedi sul
pavimento: finita la messa, verso il tocco, i più dei fedeli
se ne andarono, e la Fausta, con la scusa della devozione,
congedato il corteo, restò ginocchioni sulla propria
sedia fissando sul conte lo sguardo ancor più vivo e
più tenero, dacché in chiesa non c'era più gente, e non si
pigliava più il disturbo di volgerli attorno prima di fissarli
verso la statua del cardinale. «Quanta delicatezza!»
pensava il povero M... che si credeva guardato. Finalmente
la Fausta si alzò e uscì bruscamente, facendo con
le mani gesti assai singolari.
Ebbro d'amore e quasi interamente guarito dalle furie
gelose, anche il conte lasciò il suo nascondiglio, per correre
al palazzo dell'amica sua ed esprimerle tutta la sua
gratitudine; ma nel girare attorno al sepolcro del cardinale,
dietro al quale s'era appiattato, vide un giovine vestito
di nero, rimasto fino allora inginocchiato dalla parte
dell'epitaffio, in modo che gli sguardi del geloso che
lo cercavano passassero sopra alla sua testa senza vederlo.
Il giovine si alzò e fatti in fretta pochi passi fu subito
attorniato da sette o otto persone grossolane, d'aspetto
assai strano, che parvero essere gente sua. M... lo seguì
a passo di carica, ma senza quasi che se ne accorgesse
fu fermato nella ressa che sulla porta facevano per uscire
que' medesimi protettori del suo rivale; e quando, infine,
dopo di loro, fu sulla strada, non poté che veder
312
chiudere lo sportello d'una carrozza di modesta apparenza,
alla quale per un bizzarro contrasto erano attaccati
due magnifici cavalli, che rapidamente disparve.
Tornò a casa ansante di furore; e poco dopo le sue
spie vennero a riferirgli, con tutta calma, che quella mattina
l'amante misterioso, vestito da prete, si era inginocchiato
devotamente innanzi a un sepolcro presso l'entrata
di una cappella oscura nella chiesa di San Giovanni.
La Fausta rimase in chiesa fino a che non fu quasi deserta,
e allora ne uscì facendo con le mani come delle
croci, evidenti segni scambiati con lo sconosciuto. M...
corse dalla infedele; e per la prima volta questa non riuscì
a nascondere il suo turbamento: fingendo però, come
tutte le donne appassionate, la più candida ingenuità,
raccontò che era andata, secondo il solito, a San Giovanni,
ma non aveva visto affatto quel tale che la perseguitava.
All'udire queste parole M..., fuori di sé, la trattò
come la più svergognata delle femmine: le disse che
aveva tutto certificato con i suoi propri occhi: e poiché
la temerità delle menzogne cresceva in ragione della
violenza delle accuse, le si precipitò addosso col pugnale
alzato. Allora con gran sangue freddo la Fausta gli
disse:
— Ebbene, tutto ciò di cui ti lagni è pura verità: ho
cercato di nascondertela per non cimentare la tua audacia
in disegni insensati di vendetta, che potrebbero cagionare
la nostra rovina. Perché, bisogna pur che tu lo
sappia una buona volta, secondo ogni mia ragionevole
congettura, costui che mi perseguita con le sue assiduità
313
non è uomo che trovi impedimenti alla sua volontà almeno
in questo paese. — E, dopo avere accortamente ricordato
che M... in fin dei conti non aveva sopra di lei
nessun diritto, arrivò a concludere che probabilmente
non sarebbe più andata a San Giovanni. Il conte era perdutamente
innamorato, e un po' di civetteria ben combinata
con la prudenza bastò ad ammansirlo. Gli balenò
ancora l'idea di andarsene da Parma: per potente che
fosse lì, il giovine principe non avrebbe potuto corrergli
dietro; e, se l'avesse fatto, sarebbe, fuor de' suoi Stati,
diventato suo pari. Ma l'orgoglio gli ripeté che una simile
partenza sarebbe parsa una fuga; e si vietò di pensarci
più oltre.
«Non si figura nemmeno che Fabrizio sia qui, — disse
tra sé la cantatrice tutta contenta — e ora potremo
fargliela in barba graziosissimamente.»
Fabrizio non poteva neanche sospettare la sua fortuna;
e il giorno dopo, vedendo chiuse ermeticamente le
finestre della Fausta, e non riuscendo a veder lei in nessun
luogo, cominciò a pensare che lo scherzo andava un
po' troppo per le lunghe e aveva dei rimorsi. «In che
condizione metto io quel povero conte Mosca, ministro
della polizia! Lo crederanno mio complice, e io sarò venuto
a Parma per essere origine e ragione della sua catastrofe!
Ma se abbandono un progetto per tanto tempo
accarezzato, che dirà la duchessa quando le racconterò i
miei tentativi amorosi?»
Una sera che, ormai disposto a piantar come suoi dirsi
baracca e burattini, andava vagabondeggiando pei viali
314
alberati tra la casa della Fausta e la cittadella, rimuginando
queste riflessioni morali, notò che un piccolo individuo
lo pedinava. Invano tentò sfuggirgli cacciandosi
per altre strade: la minuscola spia era sempre alle sue
calcagna. Seccato, entrò in una via solitaria lungo la
Parma, dove erano appiattati i suoi; a un suo cenno, essi
acciuffaron quell'omino, che subito si gettò ai loro ginocchi.
Era la Bettina, la cameriera della Fausta: dopo
tre giorni di uggia e di reclusione, travestita da uomo
per isfuggire al pugnale del conte M... di cui aveva paura
quanto la signora, s'era decisa di venire ad assicurar
Fabrizio ch'egli era amato appassionatamente e che si
ardeva dal desiderio di vederlo; ma a San Giovanni non
era più possibile andare. «Era tempo! — pensò Fabrizio
— evviva l'insistenza!»
La piccola cameriera era molto carina: e questa osservazione
bastò a dissipare le fantasticherie morali di Fabrizio;
lo avvertì che la «Passeggiata» e le altre strade
per le quali era passato quella sera erano vigilate, senza
che nulla apparisse, dalle spie del conte M..., le quali
avevan preso a pigione alcune camere a pianterreno o al
primo piano: nascoste dietro le persiane, osservavan tutto
quel che accadeva e sentivan tutto quello che si diceva.
— Se avessero riconosciuto la mia voce, — dichiarò
la Bettina — sarei stata pugnalata tornando a casa, e fors'anche
la signora con me.
Il terrore la faceva più carina che mai.
— Il conte M... — continuò — è furibondo, e la si-
315
gnora sa che è capace di tutto.... M'ha incaricato di dirle
che vorrebbe esser con lei a mille miglia da qui.
Poi raccontò la scena del giorno di Santo Stefano, e il
furore di M... al quale non era sfuggito nessuno degli
sguardi e dei cenni affettuosi che la Fausta, incapriccita
in quel giorno pazzamente di Fabrizio, gli aveva rivolto.
Il conte aveva sguainato il pugnale e presa pe' capelli la
signora che, senza la sua gran presenza di spirito, era ormai
perduta.
Fabrizio condusse la Bettina in un piccolo appartamento
che aveva lì presso: le raccontò che era di Torino,
figlio di un alto personaggio che momentaneamente stava
a Parma; il che l'obbligava a molti riguardi. La Bettina
gli rispose ridendo ch'egli era assai più gran signore
di quanto volesse far credere. E al nostro eroe ci volle
del bello e del buono per arrivare a capire che quella
graziosa ragazza lo pigliava niente meno che per il principe
ereditario. La Fausta cominciava ad aver paura e a
voler bene sul serio a Fabrizio: neppure alla fida cameriera
volle confidare la verità, e anzi le aveva dato ad intendere
che si trattava del principe. Fabrizio, da ultimo,
confessò alla Bettina che ella aveva indovinato. — Ma,
bada bene, — soggiunse — appena si bucinasse il mio
nome, non ostante tutto l'amore di cui ho pur dato tante
prove alla tua signora, non mi sarebbe più possibile di
vederla; e i ministri di mio padre, questa mala genía che
un giorno destituirò, le ingiungerebbero subito d'andarsene
da questo paese che la sua presenza ha abbellito finora.
316
Verso la mattina i due combinarono parecchi progetti
di convegni con la Fausta: Fabrizio chiamò Lodovico e
un altro de' più svelti fra i suoi, e, mentr'essi si accordavano
con la Bettina, scrisse alla cantante una lettera stravagantissima.
La «situazione» si prestava a tutte le esagerazioni
della tragedia e Fabrizio non volle mostrarsi
da meno! Sul far del giorno la bella cameriera se ne
andò assai soddisfatta del contegno del giovine principe.
Avevan detto e ridetto che ormai, perché la Fausta era
d'accordo, non c'era più ragione che Fabrizio passasse
sotto la sua palazzina, salvo quando avesse potuto entrarci:
e allora ci sarebbero state le segnalazioni opportune.
Ma, innamorato della Bettina e credendosi ormai
con la Fausta prossimo alla conclusione, egli non seppe
restare nel suo villaggio distante due leghe da Parma. E
la sera dopo, verso mezzanotte, venne a cavallo, ben
scortato, a cantar sotto le finestre un'aria di moda a que'
giorni alla quale aveva adattato parole sue. «Non usan
così i signori amanti?» si domandava.
Ma da quando la cantante aveva espresso il desiderio
d'un appuntamento pareva a Fabrizio che troppo s'indugiasse
ne' preliminari: e, cantando discretamente male,
pensava: «No, io non sono innamorato: e mi piace cento
volte più la Bettina: e vorrei in questo momento esser ricevuto
da lei». Cosi, molto seccato, se ne tornava al suo
villaggio, quando a cinquecento passi appena dalla palazzina
della Fausta, quindici o venti uomini gli si gettarono
addosso: quattro presero le briglie del cavallo, due
lo atterrarono per le braccia; Lodovico e gli altri bravi
317
del pari assaliti, la scamparono e spararono alcune pistolettate.
Fu l'affare d'un momento: cinquanta torce accese
apparvero nella via, in un batter d'occhio, come per incantesimo.
Tutti quegli uomini eran bene armati. Fabrizio,
saltato giù dal cavallo, svincolandosi da quelli che
lo tenevano, cercò di liberarsene e ne ferì perfino uno
che gli stringeva le braccia come in una morsa; ma fu
molto stupefatto nell'udir costui dirgli in tono rispettosissimo:
— In grazia di questa ferita Vostra Altezza mi accorderà
una buona pensione, e sarà per me assai meglio che
commettere un delitto di lesa maestà, usando le armi
contro il mio principe.
«Ecco il giusto castigo della mia sciocchezza! — disse
fra sé Fabrizio — io mi sarò dannato per un peccato
che non mi solleticava.»
Appena quel tentativo di lotta fu terminato, parecchi
lacchè in gran livrea comparvero recando una lettiga dorata
e bizzarramente dipinta: una di quelle che si usano
nelle mascherate del carnevale. Sei uomini col pugnale
alla mano pregarono Sua Altezza di accomodarvisi, dicendogli
che l'aria della notte avrebbe potuto nuocergli
nella voce: si affettavan le forme del maggior rispetto, e
la parola «principe» era ripetuta spesso a voce alta. Il
corteo cominciò a sfilare; e Fabrizio contò più di cinquanta
torce accese. Poteva essere un'ora dopo la mezzanotte,
a tutte le finestre c'era gente affacciata: le cose
procedevano con una certa gravità.
«Da parte del conte M... io temevo qualche pugnala-
318
ta; — pensò Fabrizio — ma si contenta di burlarsi di
me: non l'avrei creduto così di buon gusto! Ma veramente
crede d'aver da fare col principe? Se sa chi sono,
bisognerà guardarsi dai colpi di daga!»
I cinquanta uomini con torce, e i venti armati, dopo
essersi trattenuti a lungo sotto le finestre della Fausta,
andarono a sfilar processionalmente innanzi ai più bei
palazzi della città. Maggiordomi ai lati della lettiga domandavano
ogni tanto a Sua Altezza se avesse ordini a
dare. Fabrizio non si smarrì: alla luce delle torce scorgeva
Lodovico e i suoi che seguivano il corteo per quanto
era loro possibile, e pensava: «Con otto o dieci uomini
non osa attaccare!». Dall'interno della lettiga vedeva
bene che i birbaccioni pagati per fargli quel brutto
scherzo erano armati fino ai denti, e affettava di rider
coi maggiordomi ai quali era affidata l'incolumità della
sua persona. Ma ecco vede, a un tratto, che si passa davanti
al palazzo Sanseverina; allo svolto della strada che
vi conduce, apre in un attimo lo sportello anteriore, passa
d'un salto di là da una delle stanghe: uno staffiere gli
accosta al viso la torcia, ei lo atterra con una pugnalata;
un colpo di daga lo ferisce alla spalla, un altro staffiere
gli abbrucicchia la barba; ma egli giunge finalmente ad
accostar Lodovico e gli grida: "Ammazza! ammazza tutti
quelli che hanno le torce!" Quegli distribuisce con la
spada puntate a destra e a sinistra e riesce a liberarlo da
due che eran li per riacchiapparlo. Fabrizio giunge di
corsa al palazzo Sanseverina dove il portiere incuriosito
aveva socchiuso la porticina e guardava attonito la fiac-
319
colata; entra d'un salto, richiude il portello, schizza nel
giardino, donde fugge per un'altra apertura sur una via
solitaria. Un'ora dopo, era fuor di città e sul far del giorno
s'era messo al sicuro varcando la frontiera degli Stati
di Modena: la sera stessa era a Bologna. «Proprio una
fortunata spedizione! — si disse — neppure son riuscito
a parlare alla mia bella!» E scrisse subito lettere di scusa
al conte Mosca e alla duchessa, lettere prudenti, le quali,
pur dipingendo le condizioni del suo cuore, nulla potevano
apprendere a un nemico. «Ero innamorato dell'amore,
— scrisse alla duchessa — e ho fatto il possibile
per arrivare a conoscerlo; ma par proprio che la natura
mi abbia negato un cuore capace di amare, un animo capace
di malinconia: non so elevarmi oltre il piacere volgare...
»
Non è possibile dare un'idea del rumore che questa
avventura fece a Parma. Il mistero eccitava la curiosità:
molta gente aveva veduto la lettiga e la fiaccolata: ma
chi era l'uomo portato attorno con tanta ostentazione del
più ossequente rispetto? Il giorno dopo, nessuna delle
persone più ragguardevoli mancava nella città.
La povera gente che abitava nella strada dalla quale il
prigioniero era fuggito, raccontò di aver visto un cadavere:
ma, a giorno fatto, quando osarono uscir di casa,
non trovaron del tumulto altre tracce che sangue sul lastrico.
Più di ventimila curiosi andaron nella giornata a
visitar la stradetta. In Italia sono avvezzi a singolari
spettacoli; ma si sa sempre di tutto il «come» e il «perché
»; e d'una sola cosa Parma si scandalizzò in quella
320
congiuntura, che, cioè, neanche un mese dopo, quando
la fiaccolata non era più unico argomento delle chiacchiere
quotidiane, nessuno, grazie all'accorgimento del
conte Mosca, era riuscito a indovinare il nome di colui
che aveva tentato di rapir la Fausta al conte M... L'amante
geloso e vendicativo era scappato subito al principio
della fiaccolata: la Fausta, d'ordine del ministro di
polizia, fu chiusa nella cittadella, e la duchessa rise assai
di una piccola ingiustizia necessaria per tagliar corto
alla curiosità del sovrano, ché altrimenti, a furia di eliminazioni
o d'indagini, poteva giungere fino a sospettar
di Fabrizio.
Era piovuto a Parma, dal settembre, un erudito per
scrivere una storia del medio evo; cercava manoscritti
nelle biblioteche, e il conte Mosca gli aveva fatto tutte
le agevolazioni possibili. Ma l'erudito, molto giovine
ancora e alquanto irascibile, s'era fitto in mente che tutti
a Parma gli desser la baia. È vero che qual che volta i
monelli gli andavan dietro in omaggio a una immensa
zazzera fulvo-chiara superbamente foggiata. Costui credeva
che, all'albergo, gli facessero tutto pagare a prezzi
esageratissimi e non comprava mai la menoma bagattella
senza averne prima cercato l'equivalente nel Viaggio
d'una madama Starke, giunto alla ventesima edizione,
perché indica all'Inglese prudente il prezzo d'un tacchino,
d'una mela, d'una tazza di latte e via dicendo.
Or questo erudito dalla gran chioma rossigna, la sera
appunto di quella fiaccolata, era andato in bestia, e nell'albergo
aveva tratto di tasca due pistole corte minac-
321
ciandone il cameriere, che pretendeva fargli pagar due
soldi una pesca. Il portare pistole corte è grave delitto;
perciò lo arrestarono. E poiché il dotto furibondo era
alto e magro, il conte Mosca immaginò di farlo passare
agli occhi del sovrano per l'audace il quale, avendo tentato
di portar via la Fausta al conte M..., era stato poi cuculiato
così bellamente. Tre anni di galera eran comminati
a Parma a chi portasse pistole corte; ma la pena non
era stata applicata mai. Dopo quindici giorni di prigione,
durante i quali l'erudito non aveva visto se non un avvocato,
che gli mise addosso una maledetta paura esponendogli
i terribili decreti che la pusillanimità dei governanti
aveva escogitato contro i detentori di armi insidiose,
un altro avvocato venne a raccontargli la passeggiata inflitta
dal conte M... a un rivale rimasto ignoto. La polizia
non voleva confessare al sovrano di non esser riuscita
a scoprir questo rivale: se lui, l'erudito, s'adattava a
confessare di aver corteggiato la cantante, e che mentre
cantava sotto le sue finestre, cinquanta ribaldi lo avevano
agguantato e portato in lettiga a girare, senza bensì
torcergli un capello: se s'adattava a far questa confessione
che, in fondo, non aveva in sé nulla di umiliante, la
polizia usciva dall'impiccio e lui dalla prigione. Bastava
una parola dettata: lo avrebbero accompagnato al confine
e buon viaggio, con tanti saluti a casa.
L'erudito tenne duro per un mese; e due o tre volte il
principe fu sul punto di farlo condurre al Ministero degl'Interni,
per assister di persona all'interrogatorio. Ma
poi non ci pensò più; e lo storico, seccato, si decise alla
322
confessione, e fu accompagnato alla frontiera. Così il
principe rimase nel convincimento che il rivale del conte
M... era un uomo con una gran zazzera fulvo-chiara.
Tre giorni dopo la girata in lettiga, intanto che Fabrizio,
nascosto a Bologna, studiava col fido Lodovico il
modo di trovare il conte M..., seppe che questi alla sua
volta stava nascosto in un casolare della montagna sulla
via di Firenze, e non aveva seco che tre de' suoi buli. Un
bel giorno, mentre tornava dal passeggio, fu afferrato da
otto uomini mascherati che si dissero sbirri di Parma, lo
bendarono, e lo condussero in un albergo distante un
paio di leghe e internato fra i monti, ove, trattato con
tutti i riguardi, gli fu servita una cena abbondante inaffiata
dai migliori vini d'Italia e di Spagna.
— Son dunque prigioniero di Stato? — domandò.
— Neanche per idea — gli rispose garbatamente Lodovico
mascherato. — Lei non ha offeso che un cittadino,
facendolo portare a spasso in lettiga; e questo cittadino
vuole domattina battersi in duello con lei. Se Vossignoria
lo ucciderà, troverà del denaro, dei buoni cavalli
e ordini già dati per cambiarli sulla strada di Genova.
— Chi è questo spadaccino? — domandò il conte irritatissimo.
— Si chiama Bombaccio. Vossignoria avrà la scelta
delle armi, e testimoni sicuri, dei quali può fidarsi. Ma
di lor due, uno ha da morire!
— È dunque un assassinio? — gridò il conte spaventato.
— A Dio non piaccia! Si tratta solo di un duello al-
323
l'ultimo sangue col giovine che Vossignoria ha fatto portare
a spasso di notte per le strade di Parma, e che si terrebbe
molto disonorato se, vivendo lui, anche lei vivesse.
Uno dei due ha da andare all'altro mondo: cerchi
dunque d'ammazzarlo! Avrà spade, pistole, sciabole, tutte
le armi che fu possibile raccogliere in fretta, perché
bisognava far presto: la polizia di Bologna, come Vossignoria
può sapere, è diligentissima; ed è assolutamente
da evitare ch'essa arrivi a impedir questo duello, necessario
per l'onore del giovine che lei s'é creduto lecito di
canzonare a quel modo!
— Ma se questo giovine è un principe...
— No, no: è un privato come lei, e anche molto meno
ricco di lei; ma vuoi battersi all'ultimo sangue e posso
assicurarla che ve la costringerà.
— Io non ho paura di nulla!
— E questo è appunto ciò che il suo avversario desidera
— replicò Lodovico. — Domattina dunque si prepari
a difendersi da uno che ha ragione di essere irritatissimo
contro di lei e che non la risparmierà. Le ripeto
che Vossignoria avrà la scelta delle armi... E faccia testamento.
La mattina dopo, verso le sei, servirono al conte la
colazione: poi, aperto l'uscio della camera in cui egli era
custodito, lo invitarono a passar nella corte d'un'osteria
di campagna: la corte era cinta di muri e di siepi molto
alte, le porte erano chiuse.
In un angolo, sopra una tavola alla quale il conte fu
pregato di avvicinarsi, eran bottiglie di vino, d'acquavi-
324
te, due pistole, due spade, due sciabole, carta, penna e
calamaio. Una ventina di contadini stavano affacciati
alle finestre che davan sulla corte: il conte implorò la
loro pietà.
— Vogliono assassinarmi! Salvatemi la vita!
— Voi v'ingannate, o volete ingannare! — gridò Fabrizio
dall'angolo opposto della corte. Era in maniche di
camicia, e aveva il viso coperto dalla maschera di fil di
ferro che s'usa nelle scuole di scherma. — Vi invito —
soggiunse — a prender la maschera, e a venir avanti con
la spada o le pistole. V'han già detto ieri sera che vi lascio
la scelta delle armi.
Il conte M... sollevava di continuo difficoltà e pareva
che di battersi non si sentisse: Fabrizio invece temeva
l'arrivo della polizia, per quanto fossero in montagna a
più di cinque leghe da Bologna. Finì col rivolgere al suo
avversario ingiurie atrocissime: tali e tante che da ultimo
il conte, entrato in collera, prese una spada e gli
mosse contro. Il duello cominciato straccamente fu
qualche minuto dopo interrotto da un gran baccano. Il
nostro eroe aveva sentito benissimo di cacciarsi in un
guaio che per tutta la vita avrebbe potuto essergli rimproverato
o, peggio, dar pretesto a calunniose imputazioni;
e aveva mandato Lodovico in cerca di testimoni.
Questi mediante denaro reclutò gente che lavorava in un
bosco vicino, e che ora, gridando a squarciagola, accorreva,
con l'idea si trattasse d'ammazzare un nemico di
quello che pagava. Giunti che furono, Lodovico li pregò
di tenere bene aperti gli occhi e veder se uno o l'altro dei
325
due giovani che si battevano si comportasse male, pigliando
sull'avversario vantaggi illeciti.
Intanto il duello, interrotto da queste grida di morte,
non ricominciava: Fabrizio prese di nuovo a sfilar la
collana delle ingiurie:
— Signor conte, quando uno è insolente bisogna che
sia coraggioso! Capisco che questa condizione non fa
per voi, e che il coraggio voi preferite comprarlo a contanti
dagli altri.
Punto di nuovo, il conte si mise a urlare che aveva
frequentato la sala d'armi del famoso Battistino a Napoli,
e che lo avrebbe subito fatto pentire di quelle parole.
Difatti nuovamente acceso d'ira si batté assai bene, il
che non tolse che Fabrizio gli assestasse in pieno petto
un bel colpo di spada, che lo tenne a letto più mesi. Lodovico,
apprestandogli le prime cure, gli mormorò all'orecchio:
— Se lei denuncia alla polizia questo duello, io
la faccio ammazzare fra le lenzuola.
Fabrizio riparò a Firenze; e poiché a Bologna s'era tenuto
nascosto, soltanto là ricevé le lettere della duchessa
che non poteva perdonargli di essere andato al concerto
e di non aver neppure cercato di parlarle. Ma le lettere
del conte Mosca, ispirate a cordiale amicizia e nobilissimi
sentimenti, gli fecero anche maggior piacere. Intuì
che il conte aveva scritto a Bologna in modo da allontanare
ogni sospetto che potesse in qualche modo toccarlo,
per quanto concerneva il duello. La polizia fu mirabile
d'equità: certificò che due forestieri, dei quali uno
soltanto era noto (il conte M..., ferito) s'eran battuti alla
326
spada, davanti a più di trenta contadini, fra i quali verso
la fine del duello era anche il curato, che invano tentò di
separare i combattenti. Il nome di Giuseppe Bossi non
fu pronunziato. Fabrizio, un paio di mesi dopo, osò tornare
a Bologna, più convinto che mai che il suo destino
lo condannava a non conoscere mai la parte nobile e spirituale
dell'amore. E si pigliò il gusto di spiegar tutto ciò
alla duchessa con molto particolareggiato ragionamento.
Era stanco di quella vita solitaria, e desiderava ardentemente
le incantevoli serate col conte Mosca e la zia.
«Mi son tanto infastidito dell'amore al quale correvo
dietro, e della Fausta, che ormai, se anche la sapessi tuttavia
incapriccita di me, non farei venti leghe per andarle
a ricordar la sua promessa. Levati dunque dalla mente
ch'io vada, come temi, a Parigi, dove so che ha esordito
con straordinario successo. Farei invece la più lunga
strada immaginabile per passare una sera con te e col
conte, così buono per i suoi amici.»
327
XIV
Intanto che Fabrizio andava in caccia dell'amore in un
villaggio prossimo a Parma, l'avvocato fiscale generale
Rassi, che neppure sospettava di averlo così vicino, seguitava
a imbastire il suo processo, come se si trattasse
di un liberale: fingeva di non poter trovare, ma in verità
intimidiva i testimoni a discarico, e infine dopo un sapiente
lavorío di quasi un anno, e dopo due mesi circa
dall'ultimo ritorno di Fabrizio a Bologna, un certo venerdì
la marchesa Raversi, raggiante di gioia annunziò
nel suo salotto pubblicamente che la sentenza già redatta
da un'ora contro il giovine Del Dongo sarebbe sottoposta
il giorno dopo alla firma sovrana e sottoscritta. Pochi
minuti dopo la duchessa seppe questo discorso della sua
nemica.
«Il Conti dev'essere servito assai male dai suoi: —
pensò — fino a stamani credeva che la sentenza non si
sarebbe avuta che tra otto giorni. Può anche darsi che
non gli dispiaccia d'allontanare da Parma il suo giovine
gran vicario. Oh, ma tornerà! — canticchiò — e un dì
nostro arcivescovo sarà.» Chiamò un cameriere.
— Riunite in anticamera tutti i servitori, — disse —
cuochi compresi: andate dal comandante della piazza a
farvi rilasciare il permesso per quattro cavalli di posta, e
che di qui a mezz'ora siano attaccati al mio landau.
Tutte le donne di casa furono occupate a far le valige;
328
la duchessa mise in fretta un costume da viaggio, senza
dir nulla al conte: di burlarsi un poco di lui si faceva una
festa.
— Amici miei, — disse ai servitori adunati — il mio
povero nipote sta per esser condannato in contumacia
per aver osato difendere la sua vita contro un pazzo furioso.
Tutti quanti siete, avete potuto conoscere il carattere
di Fabrizio e come sia mite e inoffensivo. Indignata
giustamente per questa ingiuria atroce, vado a Firenze:
lascio a ognuno di voi il suo salario per dieci anni, e se
avrete bisogno, scrivetemi: finché avrò uno zecchino, ce
ne sarà un po' per voi.
La duchessa pensava veramente ciò che diceva: e le
ultime parole, che fecero piangere tutti i servitori, inumidirono
gli occhi anche a lei. Con voce commossa,
soggiunse:
— Pregate Dio per me e per monsignor Fabrizio Del
Dongo, primo gran vicario della diocesi, il quale domattina
sarà condannato alla galera, o forse, e sarebbe meno
stolto, a morte.
Le lagrime dei servitori sgorgarono più abbondanti
che mai, e a poco a poco si mutarono in grida quasi sediziose.
La duchessa montò in carrozza e si fece condurre
al palazzo del principe. Non ostante l'ora indebita,
pregò il generale Fontana, aiutante di campo di servizio,
di ottenerle una udienza. Non era nell'abito di etichetta,
e il generale ne fu sbigottito. Invece da quella domanda
il principe non fu né meravigliato né infastidito. «Vedremo
lagrimare dei begli occhi — disse fregandosi le
329
mani. — Viene a domandar grazia! Finalmente questa
bellezza superba si umilia! Era diventata insopportabile
con quelle sue arie di me ne impipo! Quegli occhi che
parlano parevan dirmi ogni volta che una cosa non andava
a modo suo: Napoli o Milano sarebbero un soggiorno
assai più gradevole che la vostra piccola Parma.
E veramente io non regno su Milano o su Napoli: ma insomma
questa gran signora viene a chiedermi qualcosa
che dipende solo da me, e che le preme molto di ottenere.
Del resto io ho sempre pensato che la venuta di questo
nipote mi avrebbe dato modo di ottener qualche cosa
da lei.»
Il principe, allettato da così gradevoli previsioni, sorrideva,
passeggiando nel suo gabinetto, sulla cui porta il
generale Fontana era rimasto in piedi irrigidito come un
soldato nel «presentat'arm». Al veder brillare così gli
occhi di Sua Altezza, e al ricordar la tenuta da viaggio
della duchessa, il generale credé alla dissoluzione della
monarchia. E il suo sbigottimento non ebbe più limiti,
quando udì il principe dire: — Preghi la signora duchessa
di aspettare un piccolo quarto d'ora. — L'aiutante di
campo fece il suo mezzo giro, come un soldato alla rivista;
e il principe sorrise ancora: «Fontana non è avvezzo
a veder fare anticamera la superba duchessa: e il viso
stupefatto con cui le dirà d'aspettare un piccolo quarto
d'ora servirà di tramite alle lagrime commoventi che
queste pareti vedranno spargere fra poco.»
Il «piccolo quarto d'ora» fu delizioso pel sovrano;
passeggiava con passo sicuro ed eguale: regnava. «Qui
330
si tratta di non dire una parola fuor di posto: quali che
siano i miei sentimenti verso la duchessa, non si può dimenticare
che è una delle più grandi dame della mia
Corte. Come parlava Luigi XIV alle principesse sue figlie
quando aveva ragione d'esserne malcontento?» E i
suoi occhi si fermarono sul ritratto del gran re.
Il curioso è che nemmeno pensò di domandarsi se
avrebbe fatto grazia a Fabrizio e quale avrebbe potuta
essere questa grazia. Finalmente, dopo venti minuti, il
fido Fontana si ripresentò sull'uscio senza profferir parola:
— La duchessa Sanseverina può entrare — disse il
principe in tono declamatorio, e pensò: «Ora cominciano
i piagnistei», e quasi per prepararsi a siffatto spettacolo
tirò fuori il fazzoletto.
La duchessa non era stata mai così vivace e così bella:
non aveva venticinque anni. Al vedere il suo passo
rapido e leggero sfiorare a mala pena il tappeto, il povero
aiutante di campo fu lì lì per perdere addirittura la testa.
— Domando scusa a Vostra Altezza Serenissima —
disse la duchessa con la sua vocina gaia e sottile — se
mi son fatto lecito di presentarmi con un abito così poco
conveniente, ma Vostra Altezza mi ha così abituata alle
sue bontà, che oso sperare vorrà non farmene rimprovero.
Parlava lentamente, per aver tempo di godersi la faccia
del principe: la stupefazione, e i resti dell'aria solenne
che l'atteggiamento del capo e delle braccia mostravano
ancora, lo facevan veramente gustoso a vedere. Il
331
principe era rimasto come folgorato: con la sua vocetta
aspra e turbata ripeteva ogni tanto, articolando appena le
sillabe: «Come, come?» La duchessa, finito il complimento
d'uso, gli lasciò in segno di rispetto il tempo di rispondere;
poi soggiunse :
— Oso sperare che Vostra Altezza Serenissima voglia
perdonarmi la sconvenienza del mio abbigliamento; —
ma nel dir così gli occhi canzonatori brillaron di così
viva luce che il principe non poté sostenerne lo sguardo;
levò i propri al soffitto in segno del maggiore imbarazzo.
— Come, come? — disse ancora: poi riuscì a trovar
una frase: — Signora duchessa, si accomodi, — e spinse
innanzi egli stesso una poltrona, con molta grazia. La
duchessa non fu insensibile a questo gesto cortese e moderò
la petulanza delle sue occhiate.
— Come, come? — ripeté il principe, agitandosi sulla
poltrona nella quale pareva non gli riuscisse di stare a
tutt'agio.
— Profitterò del fresco della notte per viaggiar con la
posta; — ripigliò la duchessa — e siccome può darsi
che la mia assenza si prolunghi alquanto, non ho voluto
uscir dagli Stati di Vostra Altezza Serenissima senza ringraziarla
di tutte le bontà che da cinque anni si è degnata
avere per me. — A queste parole, il principe finalmente
capì, e si fece pallido: nessuno soffriva più di lui
nell'accertar la fallacia delle proprie previsioni: poi prese
un'aria solenne, degna veramente del ritratto di Luigi
XIV che gli stava davanti. «Alla buon'ora, — pensò la
332
duchessa — ecco un uomo!»
— E qual è il motivo di questa partenza improvvisa?
— domandò serio il principe.
— Da molto tempo avevo questo progetto; — rispose
la duchessa — e un piccolo oltraggio fatto a monsignor
Del Dongo, che domani sarà condannato a morte o alla
galera, m'ha deciso di affrettar la partenza.
— E dove andrà?
— A Napoli, credo. — E, alzandosi, aggiunse: —
Non mi rimane più che congedarmi da Vostra Altezza, e
ringraziarla umilmente delle sue passate bontà. — Parlava
con tutta serietà anche lei e il principe comprese
che fra due secondi tutto sarebbe finito. Avvenuta la
partenza, nessun accomodamento sarebbe più possibile:
non era donna da tornare indietro. Le corse appresso e la
prese per mano:
— Ma lei sa, signora duchessa, ch'io le ho sempre voluto
bene, e di un'amicizia cui non dipendeva che da lei
dare un nome diverso. Fu commesso un assassinio; questo
non si può negare; e io ho affidato l'istruttoria del
processo ai miei migliori magistrati.
A queste parole la duchessa si ammantò di tutta la
propria alterezza: ogni mostra di rispetto fu messa da
parte per un attimo, e innanzi al principe si drizzò la
donna oltraggiata che parla ad un uomo di mala fede. In
tono di collera profonda e di disprezzo disse, scandendo
le parole:
— Io lascio per sempre gli Stati di Vostra Altezza Serenissima
per non sentir mai più parlare del Rassi e de-
333
gl'infami assassini che han condannato a morte mio nipote
e tanti altri: se Vostra Altezza non vuol turbar di
amarezza gli ultimi momenti ch'io passo presso un principe
cortese, e, quando non lo ingannano, saggio, la prego
umilmente di non parlarmi di questi sozzi magistrati
che si vendono per mille scudi o per una croce.
Queste parole furono pronunziate con così ammirevole
accento e così vigorosa schiettezza, che il principe ne
fremé: per un momento temé compromessa la propria
dignità da un'accusa ancor più diretta, ma nell'insieme
non si dispiacque, tutt'altro; ammirava la duchessa, che
in quel momento era di una bellezza veramente suprema.
«Dio, com'é bella! — pensò il sovrano — bisogna
pur conceder qualche cosa a una donna simile, unica,
come forse non ce n'é un'altra in Italia... E con un po' di
politica, chi sa che un giorno o l'altro non sia possibile
di farne un'amante: che differenza da quella bambola
della marchesa Balbi, che per giunta ogni anno ruba almeno
trecentomila lire ai miei poveri sudditi!... Ma ho
capito bene? — pensò a un tratto — o ha detto: mio nipote
e tanti altri?» E allora la collera ribollì, e con tono
altero, degno del suo grado, dopo un breve silenzio, domandò:
— E che si dovrebbe fare perché la signora duchessa
non partisse altrimenti?
— Qualche cosa di cui Vostra Altezza non è capace
— rispose lei con l'accento dell'ironia più amara e di un
disdegno non dissimulato.
Il principe era fuori di sé: ma l'abitudine professiona-
334
le di sovrano assoluto gli dava sempre la forza di resistere
al primo impeto. «Bisogna che io abbia questa
donna: — pensò — è un dovere verso me stesso; e dopo
bisogna farla morir di disprezzo... Se esce di qui, è certo
che non la rivedo più.» Ma nella sua presente ebrietà di
collera e d'odio, non seppe trovare una parola che pur
conforme al proprio decoro, inducesse la duchessa a non
abbandonar la Corte immediatamente. «Non si può —
pensò — né ripetere né rendere ridicolo un gesto»; e
andò a porsi tra la duchessa e l'uscio del gabinetto. Poco
dopo si sentì picchiare.
— Chi è l'imbecille, — gridò con tutta la forza de'
suoi polmoni — chi è il seccatore che viene a infastidirmi
con la sua stolta presenza?
Il povero generale Fontana mostrò il suo viso pallido
e sconvolto, e con l'accento d'un agonizzante riuscì ad
articolare alla meglio:
— Sua Eccellenza il conte Mosca sollecita l'onore
d'esser ricevuto.
— Entri! — gridò il principe: e intanto che il Mosca
salutava: — Ecco qua la signora duchessa Sanseverina
che vuol lasciar Parma da un momento all'altro per andare
a stabilirsi a Napoli, e che per giunta mi dice delle
impertinenze.
— Come? — disse il Mosca, facendosi pallido.
— Che? Voi non sapevate di questo progetto?
— Nulla affatto: ho lasciato la signora alle sei, allegra
e contenta.
Queste parole produssero sul principe un effetto in-
335
credibile. Guardò il Mosca, il cui pallore crescente gli
provò che veramente egli non era complice dell'impetuosa
risoluzione della duchessa. «Allora — pensò — la
perdo per sempre; e il piacere e la vendetta dileguano. A
Napoli col suo Fabrizio farà certo degli epigrammi sulla
grande ira del piccolo principe di Parma.» Guardò la duchessa:
il disprezzo più violento e la collera le contrastavano
in cuore: i suoi occhi eran fissi sul conte Mosca e
la piega fine della bella bocca esprimeva il più amaro
disdegno. Tutto l'aspetto suo diceva: «Vile cortigiano!».
«Così, — pensò il principe dopo averla bene esaminata
— per farla tornare a Parma anche questa via mi si chiude!
Se esce di qui è perduta per me! Sa Dio che cosa
dirà dei miei giudici a Napoli! E con quello spirito e
quella divina forza di persuasione che il cielo le ha dato,
si può star sicuri che tutti le crederanno. E le dovrò la riputazione
di tiranno ridicolo che si leva la notte per
guardar sotto il letto!...» Con un abile spediente, come
se passeggiasse per calmar la propria agitazione, si pose
di nuovo davanti all'uscio: il conte stava alla sua destra,
tre passi distante, pallido, disfatto, e tremando così da
doversi appoggiare allo schienale della poltrona che la
duchessa aveva occupato al cominciar dell'udienza e che
il principe, in un momento di rabbia, aveva cacciato più
in là. Il conte era innamorato: «Se la duchessa parte, —
pensava — io vo con lei; ma mi vorrà? Ecco il problema.
»
A sinistra del principe, la duchessa in piedi, con «le
braccia al sen conserte», lo guardava con mirabile impa-
336
zienza: la bella testa poco innanzi animata di vivi colori,
s'era ora coperta di un pallore profondo.
Il principe invece aveva il viso rosso e l'aria inquieta:
la mano sinistra si gingillava convulsamente con la croce
appesa alla gran fascia del suo ordine cavalieresco
che portava a tracolla sotto il vestito; con la destra si accarezzava
il mento.
— Che c'é da fare? — chiese al conte, senza saper
troppo quel ch'egli stesso facesse, e per la consuetudine
di consultarlo a ogni proposito.
— Ma io non so, veramente, Altezza Serenissima, —
rispose il conte con la voce d'uomo che stia per render
l'anima a Dio. Poteva appena spiccicar le parole: quel
tono da moribondo fu il solo farmaco che molcesse la
ferita fatta all'orgoglio del principe: piccola consolazione
che gli forni una base, fortunata tutrice del suo amor
proprio:
— Ebbene, — disse — io sono il più ragionevole dei
tre; e voglio far intera astrazione dal posto che occupo:
parlerò come a un amico... — aggiunse con un bel sorriso
di condiscendenza, sorriso di sovrano dei tempi di
Luigi XIV: — come un amico che parli ad amici. Signora
duchessa, che cosa deve farsi perch'ella dimentichi
una risoluzione intempestiva?
— In verità, non saprei; — rispose la duchessa con un
gran sospiro — davvero non saprei, tanto ho presa Parma
in orrore. — Non c'era in queste parole intenzione di
epigramma: la stessa sincerità parlava per la sua bocca.
Il conte si volse vivamente verso di lei: la sua anima
337
di cortigiano era scandalizzata; poi rivolse al principe
uno sguardo supplichevole. Con molta dignità e sangue
freddo, il principe lasciò passare un momento ancora;
poi, vólto al conte:
— Vedo che la vostra simpatica amica è addirittura
fuori di sé; e si spiega: adora suo nipote. — E volgendosi
alla duchessa, con lo sguardo più galante e al tempo
stesso col tono di chi cita le parole d'una commedia,
soggiunse: — Che cosa si deve fare per piacere a codesti
begli occhi?
La duchessa aveva avuto tempo a riflettere: parlando
seria e lentamente, come se dettasse il suo ultimatum, rispose:
— Vostra Altezza dovrebbe scrivermi una graziosa
lettera, come ne sa scrivere così bene, e dirmi che non
essendo convinto affatto della colpabilità di Fabrizio
Del Dongo, primo gran vicario di monsignore arcivescovo,
non firmerà la sentenza quando verranno a presentargliela,
e che questa iniqua procedura non avrà
conseguenze per l'avvenire.
— Come iniqua! — gridò il principe, facendosi rosso
fino al bianco degli occhi, incollerito daccapo.
— Non basta: — replicò la duchessa con fierezza romana
— da stasera, — e guardò l'orologio — sono le
undici e un quarto, da stasera Vostra Altezza Serenissima
manderà a dire alla marchesa Raversi che le consiglia
di andare in campagna a riposarsi delle cure che le è
costato un certo processo del quale parlò oggi stesso nel
suo salotto.
338
Il principe passeggiava in lungo e in largo, pel gabinetto,
furibondo.
— S'é vista mai una donna simile? — gridò — costei
manca di rispetto!
La duchessa rispose con grazia squisita:
— Non ho mai avuta l'intenzione di mancar di rispetto
a Vostra Altezza Serenissima. Vostra Altezza ebbe la
grande condiscendenza di dire che parlava «come un
amico ad amici». D'altra parte, io non ho il menomo desiderio
di restare a Parma — soggiunse; e così dicendo
dette al conte un'occhiata di profondo disprezzo. E fu
questa occhiata che spinse alla risoluzione il principe
tuttavia titubante, sebbene le sue parole paressero accennare
a un impegno; ma delle parole se ne rideva.
Si scambiarono ancora qualche parola, ma alla fine il
conte Mosca ricevé l'ordine di scrivere il biglietto chiesto
dalla duchessa, e omise soltanto la frase: «questa iniqua
procedura non sarà mai ripresa». «Basta — pensò
— che il sovrano prometta di non firmar la sentenza che
gli sarà presentata.» Il principe lo ringraziò con un'occhiata,
sottoscrivendo.
Fu un grande sbaglio questa omissione: il principe era
stanco e avrebbe sottoscritto qualunque cosa. Credeva
d'essersela cavata bene e in tutta quella faccenda un solo
pensiero lo aveva dominato e guidato: se la duchessa se
ne va, a Corte si morirà di noia, prima che passi una settimana.
Il conte notò che il sovrano aveva corretta la
data, ponendo quella del giorno dopo: guardò l'orologio,
che segnava la mezzanotte, e in quella correzione non
339
vide che il pedantesco desiderio di dar prova di esattezza
e di buon governo. Quanto all'esilio della Raversi le
cose andaron lisce: a esiliar la gente il principe aveva un
gusto particolare.
— Generale Fontana! — gridò socchiudendo l'uscio.
Il generale entrò con un viso così attonito e curioso,
che il conte e la duchessa si scambiarono sorridendo
un'occhiata, e con quell'occhiata la pace fu fatta.
— Generale Fontana, — disse il principe — prendete
la mia carrozza che aspetta sotto il colonnato, andate
dalla marchesa Raversi e fatevi annunziare: se è a letto,
fatele dire che andate da parte mia, e, giunto nella sua
camera, dite queste precise parole, e non una di più: «Signora
marchesa Raversi, Sua Altezza Serenissima la invita
a partir domattina, prima delle otto, per la sua villa
di Velleja: Sua Altezza le farà sapere quando le sarà permesso
di tornare a Parma».
Il principe girò gli occhi cercando quelli della duchessa;
la quale, senza ringraziare, com'e gli si aspettava,
fece un rispettoso inchino, e uscì in fretta.
— Che donna! — disse il principe volgendosi verso il
conte Mosca.
Questi, felicissimo dell'esilio della Raversi, che agevolava
tutta la sua opera di ministro, parlò una mezz'ora
e più da cortigiano provetto. Voleva consolare l'amor
proprio del suo sovrano, e non chiese congedo se non
quando lo vide ben sicuro che la biografia aneddotica di
Luigi XIV non aveva una pagina più bella di quella
ch'egli aveva fornito a' suoi biografi futuri.
340
La duchessa, tornata a casa, chiuse la porta del proprio
quartiere e avvertì che non avrebbe ricevuto nessuno,
neppure il conte Mosca. Voleva esser sola, ed esaminar
tra sé e sé che giudizio dovesse darsi della scena avvenuta.
Aveva agito a caso e per la propria soddisfazione
del momento: ma, a qualunque passo si fosse lasciata
trascinare, di certo non avrebbe dato addietro. E non si
sarebbe biasimata rimettendosi in calma, e molto meno
pentita: cosiffatto era il suo temperamento, al quale doveva
l'essere ancora, a trentasei anni, la più bella donna
della Corte. Tanto dalle nove alle undici s'era tenuta sicura
di lasciar Parma per sempre che ora fantasticava
pensando a ciò che la città poteva offrir di gradevole,
come se fosse allora allora tornata da un lungo viaggio.
«Quel povero conte ha fatto un viso, quando dal principe
ha saputo la mia partenza!... In verità è un caro
uomo e un gran cuore. Avrebbe piantati i suoi Ministeri
per venirmi dietro... Ma bisogna anche dire che in cinque
anni non ha da rimproverarmi una sola distrazione.
Quante donne maritate con tutti i sacramenti potrebbero
dire altrettanto al loro padrone e signore? Bisogna convenire
che non è pedante, non mette sussiego, e non dà
affatto la voglia d'ingannarlo: davanti a me par sempre
che si vergogni della sua potenza... Davanti al suo sovrano
faceva una curiosa figura: se fosse qui l'abbraccerei...
Ma badiamo: nemmeno se mi coprisse d'oro mi piglierei
la bega di consolare un ministro a cui fosse stato
tolto il portafogli: è una malattia della quale non si guarisce
che alla morte, e che... fa morire. Che disgrazia sa-
341
rebbe esser ministro da giovine! Bisogna che gli scriva:
questa è una cosa che è necessario egli sappia prima di
romperla col suo sovrano... Ma mi scordavo i miei buoni
servitori.»
Sonò: le sue donne eran tuttavia occupate a fare i bauli:
la vettura era sotto il portico e la stavano caricando.
Tutti i servitori, poiché non avevan che fare, stavano attorno
con le lagrime agli occhi. Ebbe questi ragguagli
dalla Cecchina, la sola che nei momenti solenni entrasse
da lei.
— Falli salire — disse; e un momento dopo passò
nell'anticamera. — M'han promesso — dichiarò — che
la sentenza contro mio nipote non sarà firmata dal sovrano;
sospendo perciò la partenza. Vedremo se i miei
nemici saran da tanto da far cambiare questa risoluzione.
Dopo un breve silenzio, i servitori si misero a gridare:
— Viva la signora duchessa! — e a batter le mani strepitosamente.
La duchessa, che s'era ritirata nel salotto vicino,
riapparve come un'attrice applaudita, fece un leggero
graziosissimo inchino, e disse: — Grazie, amici
miei. — Se avesse detta una parola, tutti, in quel momento,
si sarebbero slanciati all'assalto del palazzo. Ella
fece un cenno a un postiglione, ex contrabbandiere e
uomo fidatissimo, che la segui.
— Véstiti da contadino benestante, esci da Parma
come meglio potrai, noleggia una sediola, e va' più presto
che ti sia possibile a Bologna. Entrerai come uno che
vada a passeggio dalla Porta di Firenze, e consegnerai a
342
Fabrizio, che sta al Pellegrino, un plico che ti darà la
Checchina. Fabrizio là si chiama Giuseppe Bossi: bada
di non tradirlo con qualche storditaggine: fa finta di non
conoscerlo, che può darsi i miei nemici ti mettano qualche
spia alle calcagna. Fabrizio ti rimanderà qui dopo
qualche ora o dopo qualche giorno. Soprattutto al ritorno
bisogna che tu raddoppi di prudenza per non tradirlo.
— Ah! gli uomini della Raversí! — disse il postiglione
— li aspettiamo a piè fermo, e, se la signora volesse,
si farebbe presto a sterminarli.
— Un giorno, forse: ma badate, per la vita vostra, di
non far nulla senza ordine mio.
Il plico doveva contenere una copia del biglietto del
principe che la duchessa voleva mandare a Fabrizio; ma,
non resistendo al desiderio di divertirlo, volle aggiunger
poche parole circa la scenata dalla quale il biglietto stesso
ebbe origine: le due parole diventarono una lettera di
dieci pagine. Fece richiamare il postiglione.
— Tu non puoi partir che alle quattro, quando s'apron
le porte.
— Io facevo conto di passar dalla fogna grande: avrò
l'acqua fino al collo, ma passerò.
— No, no: — disse la duchessa — io non voglio
esporre uno dei miei più fidi a pigliarsi le febbri. Conosci
qualcuno della casa di monsignore arcivescovo?
— Il secondo cocchiere è amico mio.
— Ecco una lettera pel santo prelato: entra senza rumore
nel suo palazzo e fatti accompagnare dal suo primo
cameriere: ma non vorrei che monsignore fosse de-
343
stato. Se si è già ritirato in camera sua, passa la notte nel
palazzo; egli di solito si leva prima di giorno: alle quattro
fatti annunciare da parte mia, domandagli la santa
benedizione, consegnagli questo plico, e prendi le lettere
che probabilmente ti darà per Bologna.
La duchessa mandava all'arcivescovo l'originale della
lettera del principe: e poiché essa concerneva il suo primo
gran vicario, lo pregava di conservarla negli archivi
dell'arcivescovato, dove sperava che i signori gran vicari
e canonici, colleghi di suo nipote, ne avrebbero preso
notizia. Scriveva a monsignor Landriani con una familiarità
che doveva lusingare quel buon borghese: ben inteso
a patto della massima segretezza; ma la firma occupava
tre righe: la lettera, assai cordiale, finiva: «Angelina
Cornelia Isotta Valserra Del Bongo, duchessa Sanseverina
».
«Da quando sottoscrissi il contratto di matrimonio col
povero duca, — pensò la duchessa sorridendo — non
m'era più accaduto di firmare cosi: ma questa gente vuoi
esser presa a questo modo, e agli occhi dei borghesi la
caricatura diventa bellezza.» Per finir bene la serata,
scrisse una lettera canzonatoria al povero conte: gli annunciava
ufficialmente «per suo governo, nelle sue relazioni
con le teste coronate», ch'ella non si sentiva capace
di confortare un ministro in disgrazia. «Il principe vi
mette paura: quando non lo vedrete più, toccherebbe
proprio a me di mettervi paura?» E fece recapitar subito
la lettera.
Il principe, dal canto suo, la mattina alle sette, mandò
344
a chiamare il conte Zurla, ministro dell'interno, e gli disse:
— Fate rinnovare a tutti i podestà ordini tassativi per
l'arresto del signor Fabrizio Del Dongo. Ci riferiscono
non improbabile ch'egli osi ricomparir ne' nostri Stati.
Ora è a Bologna dove si da l'aria di sfidare i nostri tribunali:
bisogna dunque trovar birri che lo conoscano di
persona, e collocarli: primo, nei villaggi lungo la via da
Bologna a Parma; secondo, nei dintorni della villa Sanseverina
a Sacca e della sua casa a Castelnuovo, e infine
intorno al castello del conte Mosca. Oso sperare dalla
vostra avveduta saggezza che il conte Mosca non arrivi
a saper nulla di questi miei ordini. Io voglio che il signor
Fabrizio Del Dongo sia arrestato.
Uscito appena il ministro da un uscio segreto, entrò
nel gabinetto del principe l'avvocato fiscale generale
Rassi, che si fece innanzi curvo e salutando a ogni passo.
La grinta di questo briccone era da dipingere: in perfetta
armonia con l'infamia del suo ufficio: il moto rapido
e disordinato degli occhi rivelava la consapevolezza
che egli aveva de' propri meriti e una smorfia arrogante
della bocca lo indicava agguerrito contro il disprezzo.
Or, poiché questo personaggio avrà gran parte nelle
sorti di Fabrizio, sarà bene dirne qualche cosa. Era grande,
aveva belli gli occhi e di grande vivezza e il volto
bucherellato dal vaiolo; molto intelligente, ma soprattutto
accortissimo. Tutti lo dicevano dottissimo nel giure,
ma il suo forte erano gli espedienti. Comunque gli fosse
presentata una questione qualsiasi, egli trovava subito
345
gli argomenti giuridici per giungere a una condanna o a
un'assoluzione. Di cavilli procedurali era un vero maestro.
Quest'uomo, che anche grandi monarchi avrebbero
invidiato al signore di Parma, aveva una sola passione:
quella di poter conversare intimamente con alti personaggi
ed entrar loro in grazia con le facezie. Poco gl'importava
che l'alto personaggio ridesse delle cose ch'egli
diceva, o di lui stesso, e magari si permettesse scherzi
indecenti sul conto della signora Rassi: pur di veder ridere
e d'esser trattato con familiarità era più che soddisfatto.
Qualche volta il principe, non sapendo più che
sfregi fare alla dignità del gran giudice, lo pigliava a pedate:
se le pedate gli facevan male, si metteva a piangere.
Ma l'istinto buffonesco era così forte in lui, da fargli
preferire il salotto d'un ministro che lo beffeggiava al
suo proprio salotto dove regnava dispoticamente su tutte
le toghe del paese. Sua condizione speciale era questa:
che al nobile più insolente non sarebbe stato possibile
umiliarlo: delle ingiurie che si buscava, ogni giorno si
vendicava, raccontandole al principe, col quale s'era acquistato
il privilegio di dire ogni cosa; vero è che a volte
per tutta risposta ci guadagnava un ceffone bene assestato
e che gli faceva male; ma non se ne pigliava affatto.
Nei momenti di cattivo umore la presenza di questo
gran giudice era una distrazione per il principe, che si
divertiva a insultarlo. In sostanza il Rassi era il cortigiano
quasi perfetto: senza onore e senza suscettibilità.
— Prima di tutto bisogna mantenere il segreto — gli
346
disse il principe senza salutarlo e trattandolo come un
tanghero qualunque, lui così cortese sempre con tutti. —
Che data ha la vostra sentenza?
— Altezza Serenissima, la data d'ieri..
— Da quanti giudici è firmata?
— Da tutti e cinque.
— E la pena?
— Vent'anni di fortezza come mi aveva detto Vostra
Altezza Serenissima.
— La pena di morte avrebbe fatto pessima impressione:
— disse il principe come parlando a se stesso —
peccato! che effetto su quella donna! Ma è un Del Dongo;
e questo nome è venerato a Parma, pei tre arcivescovi
che si sono succeduti. Avete detto: vent'anni di fortezza?
— Sì, Altezza Serenissima; — rispose il Rassi sempre
curvo — con preliminare pubblica domanda di perdono
davanti all'immagine di Vostra Altezza Serenissima;
più digiuno a pane e acqua tutti i venerdì e le vigilie
delle feste d'intero precetto, «visto che il soggetto è di
notoria empietà». Questo, per troncargli una volta per
sempre ogni possibilità di carriera per l'avvenire.
— Scrivete! — comandò il principe.
«Sua Altezza Serenissima, essendosi degnata di
ascoltar le umilissime suppliche della marchesa Del
Dongo, madre del colpevole, e della duchessa Sanseverina,
sua zia, le quali han fatto presente come al tempo
in cui il delitto fu perpetrato il loro figlio e nipote fosse
ancor giovanissimo, e per di più traviato da una folle
347
passione per la moglie dello sventurato Giletti, ha deliberato,
non ostante l'orrore destato datale assassinio, di
commutar la pena cui è condannato Fabrizio Del Dongo
in quella di dodici anni di fortezza.»
— Date, ch'io firmi.
Firmò e datò dal giorno avanti; poi, restituendo al
Rassi la sentenza, disse:
— Scrivete immediatamente sotto la firma:
«La duchessa Sanseverina ha implorato ancora ai piedi
di Sua Altezza, che ha conceduto, che tutti i giovedì il
condannato abbia un'ora di passeggio sulla piattaforma
della torre quadrata, comunemente detta torre Farnese».
— Questo firmatelo voi, — soggiunse — e acqua in
bocca, qualunque cosa sentiate in città. Direte da parte
mia al consigliere De' Capitani, il quale ha votato per i
due anni di fortezza, e ha anche perorato in sostegno di
questo ridicolo parere, che farà bene a ristudiar leggi e
regolamenti. Vi ripeto, silenzio e buona sera.
Il Rassi fece lentamente tre inchini profondi che il
principe non si degnò neppur di guardare.
Tutto ciò avveniva alle sette di mattina. Qualche ora
dopo, la notizia dell'esilio imposto alla marchesa Raversi
si diffondeva per la città ed era argomento di tutte le
chiacchiere dei caffè. Tutti parlavano del grande avvenimento,
che per qualche tempo bandì da Parma quell'implacabile
nemico delle città piccole e delle piccole Corti
che è la noia. Il general Fabio Conti, che s'aspettava
d'esser ministro, col pretesto d'un accesso di gotta non
uscì di fortezza per parecchi giorni. La borghesia e il po-
348
polino ne conclusero che il sovrano aveva deciso di dare
a monsignor Del Dongo l'arcivescovato di Parma; e i
politicanti dei caffè giunsero fino ad asseverare che
Monsignor Landriani, attuale arcivescovo, era stato sollecitato
a finger qualche malattia, e offrire le sue dimissioni:
per compenso gli avrebbero assegnata una grossa
pensione sul monopolio dei tabacchi: ne erano sicurissimi.
Queste dicerie giunsero fino all'arcivescovo, che ne
fu molto allarmato e per qualche giorno il suo zelo per il
nostro eroe ne scapitò. Due mesi dopo, questa bella notizia
era pubblicata dai giornali di Parigi con la leggera
variante che era il nipote della Sanseverina, conte Mosca,
quegli che stava per esser fatto arcivescovo.
La marchesa Raversi rodeva il freno nel suo castello
di Velleja: non era una di quelle donnicciuole che credono
di vendicarsi vomitando ingiurie contro i nemici. Il
giorno dopo l'ordine di confino, il cavalier Riscara e altri
tre de' suoi amici si presentarono per ordine di lei al
sovrano, e domandarono licenza d'andarla a trovare. Sua
Altezza ricevé questi signori con gran compitezza, e il
loro arrivo a Velleja fu un gran conforto per la marchesa.
Prima che fossero passati quindici giorni, ella aveva
seco in campagna trenta persone, tutti quelli che il Ministero
liberale avrebbe elevati ai maggiori uffici. Ogni
sera regolarmente la marchesa teneva consiglio coi meglio
informati tra i suoi amici. Una volta che aveva ricevuto
parecchie lettere da Parma e da Bologna, si ritirò
prestissimo: la cameriera favorita fece entrare prima l'amante
in titolo, il conte Baldi, giovine di sembianze bel-
349
lissime e insignificanti, e poco dopo il cavalier Riscara,
suo predecessore, omuncolo nero físicamente e moralmente,
che aveva cominciato ripetitore di geometria nel
collegio dei nobili a Parma, ed era ora consigliere di
Stato e cavaliere di più ordini.
— Io ho la buona abitudine — disse la marchesa a
questi due signori — di non distruggere mai nessuna
carta, e me ne trovo bene: ecco nove lettere che la Sanseverina
m'ha scritto in varie occasioni. Voi partirete tutti
e due per Genova, e cercherete tra i galeotti un ex notaio,
che si chiama Buratti, mi pare, come il gran poeta
veneziano, o Durati. Lei, conte Baldi, si accomodi alla
mia scrivania, e scriva quel che le detterò:
«Mi viene un'idea e ti scrivo: io vo alla mia bicocca
presso Castelnuovo; se vuoi venire a passar dodici ore
con me, mi farai un piacerone. Dopo quel ch'é accaduto,
non c'é, mi pare, gran pericolo. Le nuvole si diradano;
tuttavia, fermati prima di venir a Castelnuovo. Sulla
strada troverai uno dei miei uomini: ti adorano tutti. Tu
manterrai, ben inteso, il nome di Bossi per questo viaggetto.
Mi dicono che ti sei fatto crescere una barba da
cappuccino, e a Parma non t'han visto che con la faccia
rasa conveniente a un gran vicario.»
— Capisci, Riscara?
— Perfettamente, ma il viaggio a Genova è un lusso
inutile: conosco a Parma uno che veramente non è ancora
in galera, ma che ci arriverà di sicuro. Egli saprà contraffar
benissimo la scrittura della Sanseverina.
A queste parole il conte Baldi spalancò i begli occhi:
350
ora capiva.
— Se tu conosci questo brav'uomo di Parma, che speri
quanto prima promosso, — disse la marchesa al Riscara
— è ragionevole credere che anche lui conosca te:
la sua amante, il suo confessore, il suo amico posson esser
venduti alla Sanseverina: preferisco rimandare questo
scherzo di qualche giorno e non espormi ad un rischio.
Partíte subito, zitti zitti: non vi fate vedere a Genova
da anima viva, e tornate presto.
Il cavalier Riscara rise, e scappando e parlando nel
naso come Pulcinella, «bisognar far fagotto!» esclamò.
Voleva lasciare il Baldi solo con la signora. Cinque giorni
dopo glielo riportò pieno di scorticature: per accorciar
la strada d'una ventina di miglia gli aveva fatto passare
un monte a schiena di mulo: egli spergiurava che mai
più gli avrebbero fatti fare di quei «gran viaggi». Il Baldi
consegnò alla marchesa tre copie della lettera ch'ella
gli aveva dettato, e cinque o sei altre lettere della stessa
calligrafia, composte dal Riscara, dalle quali si sarebbe
potuto trarre profitto una volta o l'altra. Una di queste
era piena di lepidezze circa le paure che il principe aveva
la notte, e sulla deplorevole magrezza della marchesa
Balbi, la quale lasciava come il segno d'una pinzetta sulle
poltrone, appena ci si sedeva. Si sarebbe giurato che
tutte quelle lettere eran di pugno della Sanseverina.
— Ora, io so di certo — disse la marchesa — che l'amico
del cuore, questo Fabrizio, è a Bologna o nei dintorni...
— Io son troppo malandato: — dichiarò il conte Bal-
351
di, interrompendo — vi supplico di dispensarmi da questo
secondo viaggio, o almeno almeno di lasciarmi qualche
giorno, finch'io possa rimettermi.
— Perorerò la vostra causa — disse il Riscara; e andò
a parlar piano alla marchesa.
— Sta bene — rispose lei sorridendo: e, volta al Baldi:
— stia tranquillo, lei non partirà — soggiunse con
aria di compassione.
— Grazie — rispose quegli dal profondo del cuore.
Infatti il Riscara montò solo in una sedia da posta. Era a
Bologna da due giorni, quando vide in una caléche Fabrizio
con la Mariettina. «Diavolo! — pensò — par che
il nostro futuro arcivescovo faccia il suo comodo! Bisognerà
farlo sapere alla duchessa che ne godrà.» Riscara
non ebbe che il fastidio di andar dietro a Fabrizio per sapere
dove alloggiava. Il giorno dopo questi ricevé da un
corriere la lettera di fabbrica genovese: gli parve un po'
corta, ma non ebbe il menomo sospetto. Il pensiero di riveder
la duchessa e il conte gli dette alla testa e non
ostante tutto ciò che poté osservargli Lodovico, prese un
cavallo alla posta e partì di galoppo. Senza che neppur
lo sospettasse, era seguito a breve distanza dal cavalier
Riscara, il quale al giungere alla posta prima di Castelnuovo,
appena sei leghe distante da Parma, ebbe il piacere
di vedere un assembramento in piazza davanti alle
carceri: ci avevan condotto il nostro eroe, riconosciuto,
quando cambiava il cavallo, da due birri mandati dal
conte Zurla.
Gli occhietti del cavaliere brillarono di letizia: con
352
pazienza esemplare si accertò di quant'era accaduto nel
villaggio e spedì un corriere alla marchesa Raversi: poi,
gironzolando come per veder la chiesa di bella architettura,
e un quadro del Parmigianino che si diceva essere
in paese, si imbatté finalmente nel podestà, il quale si
affrettò a ossequiare il consigliere di Stato. Il Riscara si
mostrò meravigliato che non avesse fatto accompagnar
subito alla cittadella di Parma il pericoloso cospiratore
che aveva avuto la fortuna di arrestare.
— C'é da temere — aggiunse freddamente — che i
suoi molti amici i quali lo cercavan ier l'altro per favorire
il suo passaggio attraverso gli Stati di Sua Altezza Serenissima,
non incontrino i gendarmi: questi ribelli son
dodici o quindici a cavallo.
— Intelligenti pauca! — rispose il podestà, che aveva
mangiato la foglia.
353
XV
Due ore dopo, il povero Fabrizio, ammanettato e legato
con una lunga catena sulla sediola, partiva per la
cittadella di Parma scortato da otto gendarmi i quali
avevano ordine di prender seco via via tutti gli altri distaccati
nei villaggi che il corteo doveva attraversare: il
podestà in persona seguiva il ragguardevole prigioniero.
Verso le sette di sera, la sediola accompagnata da trenta
gendarmi e da tutti i monelli della città traversò la bella
«Passeggiata», passò innanzi alla palazzina qualche
mese prima abitata dalla Fausta, e giunse alla porta
esterna della cittadella per l'appunto quando il general
Fabio Conti e sua figlia stavano per uscirne. La carrozza
del governatore prima di arrivare al ponte levatoio si
fermò per lasciar passar la sediola: il generale gridò subito
che si chiudessero le porte della cittadella e si affrettò
a scender negli uffici per sapere di che si trattasse:
e fu molto meravigliato nel riconoscere il prigioniero,
che dopo tante ore e tanto viaggio, impacchettato com'era,
pareva intirizzito. Quattro gendarmi lo levaron di
peso e lo portarono all'ufficio d'immatricolazione.
«Dunque, — pensò il governatore vanesio — io ho nelle
mie mani questo famoso Fabrizio Del Dongo che da un
anno occupa di sé tutta la buona società di Parma!»
Venti volte lo aveva incontrato a Corte, dalla duchessa
e altrove; ma non mostrò affatto di riconoscerlo: te-
354
meva di compromettersi.
— Si stenda — disse all'impiegato — il processo verbale
particolareggiato della consegna che il signor podestà
di Castelnovo fa del prigioniero.
Il commesso Barbone, personaggio terribile per il volume
della barba e l'aspetto marziale, prese un atteggiamento
più sostenuto e pomposo del consueto, così da
parere un carceriere tedesco. Persuaso che la duchessa
Sanseverina fosse quella che più d'ogni altro s'era adoperata
nell'impedire al governatore suo padrone di divenir
ministro della guerra, fu insolentissimo col prigioniero;
gli rivolse la parola trattandolo col «voi», pronome
che in Italia non si usa che coi servitori.
— Io sono prelato della Santa Romana Chiesa — rispose
Fabrizio dignitosamente — e gran vicario di questa
diocesi; e la mia nascita sola basterebbe a darmi diritto
a riguardi.
— Io non ne so nulla: — replicò il commesso più insolentemente
che mai — fornitemi le prove di ciò che
affermate, mostratemi i brevetti che vi dàn diritto a questi
rispettabili titoli.
Fabrizio non aveva brevetti e non rispose. Il general
Fabio Conti, dritto in piedi accanto al suo impiegato, lo
guardava scrivere, senza levar gli occhi sul prigioniero,
per non essere obbligato ad attestare che quegli era realmente
Fabrizio Del Dongo.
A un tratto Clelia Conti, che aspettava in carrozza,
sentì che un gran baccano succedeva nel corpo di guardia.
Il Barbone, facendo una descrizione minuziosa e
355
impertinente dei connotati del prigioniero, gli ordinò di
aprirsi le vesti per verificare il numero e l'entità delle
scalfitture ricevute nell'«affare Giletti».
— Non posso: — disse Fabrizio con un sorriso amaro
— non sono in grado di obbedire ai suoi ordini: me lo
impediscono le manette.
— Come! — gridò il generale con aria ingenua — il
prigioniero ha le manette dentro la fortezza? Ma questo
è vietato dai regolamenti: ci vuole un ordine speciale.
Levategliele subito.
Fabrizio lo guardò: «Ecco un bel gesuita; — pensò —
è un'ora che mi vede le manette e fa il meravigliato!»
I gendarmi tolsero le manette: avevan saputo che Fabrizio
era nipote della duchessa Sanseverina, e non si fecero
pregare ad usar verso di lui una untuosa urbanità
che contrastava singolarmente con la villana sgarberia
del commesso. Questi ne fu punto e disse a Fabrizio,
che se ne stava fermo al suo posto:
— Fuori, dunque! spicciamoci. Mostrateci le scalfitture
ricevute dal povero Giletti il giorno dell'assassinio.
— Fabrizio gli si avventò contro, e gli appioppò tale
uno schiaffo che il Barbone cadde dalla sua seggiola tra
le gambe del generale. I gendarmi afferrarono per le
braccia Fabrizio, che non si mosse: il generale stesso e
due gendarmi che gli stavano accanto rialzarono il commesso
che aveva il viso tutto insanguinato. Due gendarmi
rimasti indietro corsero a chiuder l'uscio, supponendo
che il prigioniero cercasse di scappare. Il brigadiere
che li comandava giudicò che una fuga non potesse ten-
356
tarsi poiché in fin de' conti il prigioniero era nell'interno
della cittadella; tuttavia, per impedire il disordine e per
moto istintivo di poliziotto, s'avvicinò alla finestra. Di
rimpetto a questa finestra aperta e a pochi passi di distanza
stava ferma la carrozza del generale: Clelia vi s'era
raggomitolata nel fondo per non veder la triste scena
che si svolgeva nell'ufficio: all'udir quel fracasso guardò
e domandò al brigadiere:
— Che succede?
— Signorina, il signor Fabrizio Del Dongo ha appiccicato
un sonorissimo schiaffo a quell'insolente di Barbone.
— Come? quello che conducono in prigione è il signor
Del Dongo?
— Eh, sicuro: — disse il brigadiere — tutte queste
cerimonie si fanno perché quel povero giovinotto appartiene
all'alta aristocrazia; credevo che la signorina lo sapesse.
Clelia non si ritirò più dallo sportello: ogni volta che i
gendarmi si movevano un poco d'intorno alla tavola,
scorgeva il prigioniero. «Chi m'avesse detto che lo avrei
riveduto cosi, quando l'incontrai sulla strada del lago di
Como! Mi dette la mano per salire nella carrozza di sua
madre... Già fin d'allora c'era la duchessa! Chi sa se i
loro amori erano già cominciati a quel tempo?»
Nel così detto partito liberale, guidato dal Raversi e
dal generale Conti, si ostentava di non aver dubbi intorno
alla natura dell'affetto che legava Fabrizio alla duchessa;
e il conte Mosca, detestatissimo, era per la sua
357
dabbenaggine argomento a epigrammi infiniti.
«Dunque, — pensò Clelia — è prigioniero, e prigioniero
de' suoi nemici! perché in sostanza il conte Mosca,
quando pur fosse un angelo, non potrebbe non essere felicissimo
di quest'arresto.»
Scoppiò una risata nel corpo di guardiani
— Jacopo, — domandò di nuovo al brigadiere con
voce commossa — che accade?
— Il generale ha domandato solennemente al prigioniero
perché abbia schiaffeggiato il Barbone; e monsignor
Fabrizio gli ha risposto freddo freddo: "M'ha chiamato
assassino: mostri i titoli e i brevetti che lo autorizzano
a darmi questo titolo." E la gente ride.
Un carceriere che sapeva scrivere sostituì il Barbone,
che uscì, e Clelia lo vide che s'asciugava col fazzoletto
il sangue che colava dalla sua facciaccia: bestemmiava
come un turco e gridava: — Questa carogna di Fabrizio
deve morire per le mie mani: lo ruberò al boja! — e così
via. Si fermò tra la finestra dell'ufficio e la carrozza del
generale per guardar Fabrizio e gridare e bestemmiare
anche peggio.
— Andatevene, — gli disse il brigadiere — non si
parla così davanti alla signorina.
Il Barbone alzò il capo per guardar la carrozza e i
suoi occhi si incontraron con quelli di Clelia alla quale
sfuggi un grido d'orrore. Non aveva mai visto così da vicino
su faccia d'uomo espressione così atroce. «L'ammazzerà:
— pensò — bisogna che ne avverta don Cesare.
» Era suo zio, uno dei più rispettabili sacerdoti della
358
città: il fratello, generale Conti, gli aveva fatto avere il
posto di economo e di primo elemosiniere della prigione.
Il generale rimontò in carrozza.
— Vuoi tornare a casa, — domandò alla figliola — o
preferisci aspettarmi, forse per un pezzo, nel cortile del
palazzo? Bisogna che di tutto questo io vada a informar
il sovrano.
Fabrizio uscì dall'ufficio, scortato da tre gendarmi che
l'accompagnavano alla stanza destinatagli: Clelia guardò
dallo sportello, e il prigioniero le era assai presso: in
quel momento rispose al padre: — Verrò con te. — Fabrizio,
udendo queste parole pronunciate così da vicino,
levò gli occhi e i suoi sguardi s'incontraron con quelli
della fanciulla. «Quanta dolce malinconia in quel viso,
— pensò — come s'é fatta bella, dal tempo del nostro
incontro sul lago di Como! Come si rivela su quella
fronte la profondità del pensiero! Han ragione quando la
paragonano alla duchessa. Che angelica fisionomia!» Il
Barbone, tuttavia sanguinante, che non a caso s'era fermato
presso la carrozza, fermò col gesto i tre gendarmi
che accompagnavano Fabrizio, e girando dietro al mantice
per accostarsi al generale, disse:
— Poi che il prigioniero ha commessi atti di violenza
nell'interno della cittadella, non è il caso di applicare
l'articolo 157 del regolamento, e di mettergli le manette
per tre giorni?
— Eh, andate al diavolo! — gridò il generale, cui
questo arresto procurava fastidi non lievi. Bisognava
359
che pensasse a non spingere agli estremi né la duchessa
né il conte Mosca: e frattanto chi sa come piglierebbe il
conte la faccenda? In sostanza, l'assassinio di un Giletti
era un nonnulla e solamente l'intrigo aveva potuto farne
qualcosa.
Durante questo breve dialogo, Fabrizio in mezzo ai
gendarmi era bellissimo a vedere: così fiero e nobile
nell'aspetto, i lineamenti delicati, il sorriso di sprezzo
che gli errava sulle labbra facevano un grazioso contrasto
con le figure grossolane dei gendarmi che lo circondavano.
E ciò non era, per così dire, che la parte esteriore
della fisionomia: egli era affascinato dalla bellezza
celestiale di Clelia e gli occhi dicevano il suo rapimento.
Lei, pensosa, non s'era ritirata dallo sportello: egli la salutò
con un vago sorriso rispettoso, e dopo un istante:
— Mi pare, signorina, che in altri tempi, presso un
lago, io ho già avuto l'onore di incontrarla, con accompagnamento
di gendarmi anche allora.
Clelia arrossì e rimase così interdetta che non trovò
parola per rispondere. «Che nobiltà di tratti fra tanta trivialità
di persone e di cose!» pensava quando Fabrizio
le si rivolse. La commossa pietà e direm quasi la tenerezza
profonda ond'era preso l'animo suo, le tolsero la
presenza di spirito necessaria per trovar qualche parola:
si accorse del suo silenzio e si fece anche più rossa. Appunto
allora fu spalancato il portone della cittadella: la
carrozza di Sua Eccellenza aspettava quasi da un minuto,
e il fragore fu così violento che quando pure Clelia
avesse trovato parole da rispondere, Fabrizio non avreb-
360
be potuto udirle.
Trascinata dai cavalli che, subito fuor dal ponte levatoio,
avevan preso il galoppo, Clelia diceva fra sé: «Mi
deve aver trovata molto ridicola!... peggio: deve aver
pensato ch'io ho un animo vile, e che non ho risposto al
suo saluto perché lui è prigioniero e io son la figlia del
governatore!»
Questo pensiero cagionò alla ragazza, che era di squisito
sentire, un vero tormento. «E quel che fa anche più
spregevole il mio contegno — soggiunse — è che allora,
quando c'incontrammo per la prima volta con accompagnamento
di gendarmi, come ha detto, io ero prigioniera
e fu lui che mi tirò da quel frangente... Sì purtroppo:
sono stata villana e ingrata. Povero giovine! ora che
è in disgrazia, tutti saranno ingrati con lui. Allora mi
disse: "Si ricorderà del mio nome a Parma?". Come
deve disprezzarmi: ora ci voleva tanto poco a dir una
parola cortese! Proprio, la mia condotta è stata indegna
con lui! Allora, senza la generosa offerta della carrozza
di sua madre, avrei dovuto seguire i gendarmi tra la polvere,
o, peggio ancora, montar in groppa con qualcuno
di loro: allora l'arrestato era mio padre e io senza difesa!
Sì, il mio contegno non ha scusa: e un uomo come lui
deve averlo sentito. Che nobiltà, che serenità! Pareva
veramente un eroe fra vili nemici. Mi spiego la passione
della duchessa: s'egli è tale in mezzo ad avversità che
possono aver conseguenze terribili, quale apparirà nei
giorni felici?»
La carrozza del governatore della cittadella rimase
361
più d'un'ora nella corte del palazzo, e ciò non ostante,
quando il generale uscì dall'udienza del sovrano, a Clelia
non parve si fosse trattenuto a lungo.
— Che cosa ha ordinato Sua Altezza? — domandò al
padre.
— Le parole han detto: «la prigione», gli occhi: «la
morte».
— La morte! o Dio! — sclamò Clelia.
— Andiamo, chetati! — riprese il generale inquieto.
— Già sono uno sciocco io a parlar di queste cose con
una bambina.
Fabrizio intanto saliva i trecentottanta gradini che
conducevano alla torre Farnese, prigione nuova edificata
sulla piattaforma della gran torre a un'altezza portentosa.
Neppur gli passò per la mente il mutamento avvenuto
nelle sue sorti: pensava soltanto: «Che sguardo! e
quale espressione! e che profonda pietà! Pareva dicesse:
la vita è tutta un tessuto di sciagure: non vi affliggete
troppo di quanto accade. Non siamo quaggiù per essere
infelici? E come sì belli occhi son rimasti fissi su di me,
anche quando i cavalli si avanzavano nell'androne così
fragorosamente!»
Dimenticava affatto d'essere un disgraziato.
Clelia segui il padre in varii salotti: in principio di serata,
nessuno aveva notizia dell'arresto del «gran colpevole
». (Tale fu l'espressione adottata per designare più
tardi quel giovinetto imprudente.)
Notarono quella sera nel volto di Clelia una animazione
inconsueta; e fu facile notarlo in quanto che la
362
mancanza appunto d'animazione, di vivacità, una
espressione di noncuranza erano i difetti di quella bellissima
giovine. Se talvolta la confrontavano alla Sanseverina,
appunto quell'aria di freddezza, di viver per così
dire al disopra delle cose del mondo facevan pendere la
bilancia dalla parte della sua rivale. In Inghilterra e in
Francia, paesi dominati dalla vanità, avrebbero dato opposto
giudizio. Clelia Conti era una giovinetta ancora un
po' troppo esile, che ricordava le belle figure di Guido
Reni; ma non vogliamo nascondere che secondo i canoni
della bellezza greca si potevano rimproverare a quella
testa i lineamenti un po' marcati: le labbra, per esempio,
così piene di grazia, eran piuttosto grosse.
Quella figura, nella quale le grazie ingenue e la celeste
impronta d'un'anima nobilissima s'univano a comporre
una veramente rara e singolare bellezza, non aveva
nulla che rassomigliasse alle statue greche. La duchessa
invece aveva un po' troppo della nota beltà dell'ideale
e la sua testa lombarda rammentava il voluttuoso
sorriso e la dolce malinconia delle belle Erodiadi di
Leonardo. Tanto la duchessa era brillante, sfolgorante di
spirito e di gaiezza e con tanto fervore si interessava a
qualunque questione, che l'andamento della conversazione
portava innanzi agli occhi dell'anima sua, e tanto
Clelia se ne rimaneva calma e difficile a commuovere,
sia per disdegno di quanto la circondava, sia per un
oscuro rimpianto di qualche lontana chimera. Per un
certo tempo crederono che si sarebbe data alla vita religiosa:
a vent'anni andava malvolentieri ai balli, e se ci
363
andava col padre, lo faceva per obbedienza e per non esser
di ostacolo alle ambizioni di lui.
«E pensare — si ripeteva molto spesso quel volgarissimo
uomo del generale — che avendo, per grazia di
Dio, la più bella e la più virtuosa figliuola dello Stato di
Parma, mi è impossibile di trarne qualche vantaggio per
la mia carriera! Io vivo troppo isolato, e non ho al mondo
che lei: mi ci vuole una famiglia che mi metta in vista,
e mi dia de' salotti in cui i miei meriti e le mie attitudini
al governo diventino argomento fondamentale di
ogni discorso politico. Mah! questa figliuola così bella,
così saggia, così pia, se appena un giovine ben visto a
Corte si studia di piacerle, di offrirle i propri omaggi, si
irrita e diventa di pessimo umore. Licenziato il pretendente,
la fronte si rischiara e io la vedo perfino allegra...
fino a che un altro pretendente non si presenti.
«Il più bell'uomo della Corte, il conte Balbi, ci si è
provato e ha fatto fiasco; il più ricco signore degli Stati
di Sua Altezza, il marchese Crescenzi, è venuto in seguito.
Niente... Dice che con lui sarebbe infelicissima.
«Non c'é dubbio: — diceva altre volte fra sé il generale
— gli occhi di Clelia sono indiscutibilmente più
belli di quelli della duchessa, e specialmente perché,
qualche rara volta, hanno un'espressione più profonda.
Ma quando accade che sfavillino così magnificamente?
Non mai in un salotto dove la gente potrebbe ammirarli:
per istrada, quando è sola con me a passeggio, dov'é capace
di intenerirsi, per esempio, ai guai d'un qualunque
straccione. Ho avuto un bel dirle: "Conserva questo
364
sguardo sublime per il salotto dove andremo stasera".
Niente affatto! Se si degna di venire con me in società,
ci porta un'espressione altezzosa di obbedienza passiva,
che non è fatta davvero per incoraggiare.» Il generale,
come si vede, non risparmiava tentativi per cercare un
genero a modo suo, ma ciò che diceva era la verità. I
cortigiani, per i quali l'introspezione sarebbe una inutile
cura poiché non han nulla da osservare entro se stessi,
sanno badare a tutto, e avevan notato che appunto in
quei giorni ne' quali, fantasticando di continuo, Clelia
non riusciva a fingere di interessarsi a queste cose, la
Sanseverina le si metteva attorno studiandosi di farla
parlare. Clelia aveva capelli d'un biondo cenere che risaltavan
dolcemente sul pallore delle sue guance d'un
colorito fino, ma un po' troppo pallido. Dalla sola forma
della fronte, un osservatore attento avrebbe trovato la
prova che questa nobiltà di sembiante, questa signorilità
di portamento rivelavano un'intima noncuranza di ogni
volgarità. Non già che le fosse impossibile interessarsi a
questa o a quella questione. Non le pareva che mettesse
il conto di interessarsi a qualcuno o a qualcosa.
Da quando suo padre era stato nominato governatore
della cittadella, Clelia era, se non felice, almeno tranquilla,
su nelle altitudini del suo appartamento. Lo spropositato
numero di gradini che bisognava salire per
giungere all'abitazione del governatore, situato sul ripiano
della gran torre, allontanava i visitatori noiosi, di guisa
che, per questa ragione d'ordine materiale, ella poteva
godere d'una certa libertà da convento: e in ciò consiste-
365
va tutta l'ideale felicità che un certo tempo ella aveva
pensato di chiedere alla vita religiosa. L'idea di dover
mettere la sua cara solitudine e i suoi più intimi pensieri
alla mercé d'un uomo che, a titolo di marito, si sarebbe
creduto in diritto di turbar la sua vita interiore, la terrorizzava.
Così, se la solitudine non le dava la felicità, le
risparmiava per lo meno sensazioni troppo dolorose.
Il giorno medesimo in cui Fabrizio era stato portato in
fortezza, Clelia e la duchessa s'incontrarono a una serata
del conte Zurla, ministro dell'interno; subito si fece attorno
a loro gran circolo. Clelia, quella sera, era più bella
della duchessa: i suoi occhi avevano una singolare e
profonda espressione di pietà e d'indignazione al tempo
stesso. La gaiezza e la conversazione spiritosa della
Sanseverina parvero a momenti suscitare in Clelia così
pungente affanno che rasentava l'orrore. «Come piangerà
e si lamenterà questa povera donna — pensava —
quando saprà che il suo amante, quel giovine di così
gran cuore e di così nobile fisionomia, è stato messo in
prigione! E quegli sguardi del sovrano che lo condannano
a morte! O potere assoluto, quando finirai di incombere
sull'Italia? O anime basse e venali! E sono la figlia
d'un carceriere! E me ne sono mostrata degna, non rispondendo
neppure al saluto di Fabrizio che in altri tempi
fu il mio benefattore! Che penserà egli di me, ora,
solo nella sua stanza, solo con una povera lucerna?»
Turbata da questo pensiero, ella volgeva gli sguardi indignati
sulla splendida illuminazione dei salotti del ministro
dell’interno.
366
«Mai — diceva il circolo cortigianesco formatesi attorno
alle due signore, cercando di insinuarsi e partecipare
alla loro conversazione — mai non si son parlate
così cordialmente e animatamente come stasera. Può
darsi che la duchessa, sempre in guardia contro gli odii
ond'é circondato il primo ministro, abbia pensato per
Clelia a qualche gran matrimonio?» E dava fondamento
a questa supposizione un fatto nuovo e non osservato
mai: gli occhi della fanciulla eran più ardenti e più appassionati
che non fossero quelli della Sanseverina. La
quale, dal canto suo, era meravigliata, e bisogna dirlo a
onor suo, felice delle attrattive insospettate che scopriva
nella giovine solitaria, e la guardava con un piacere che
assai di rado si prova guardando una rivale. «Ma che
succede? — si domandava — Clelia non è stata mai così
bella e così commovente: che il cuore si sia svegliato?
Ma se è così, si tratta di un amore infelice perché quest'animazione
insolita nasconde un dolore cupo... Ma
l'amore infelice è muto. O si tratta di riconquistare un
incostante con un brillante successo in società?» E guardava
attentamente i giovani che la circondavano: ma
non ce n'era alcuno che si distinguesse per una particolare
espressione: eran tutti dei vanesii più o meno soddisfatti
di sé. «Ma qui c'é del miracoloso — continuava a
rimuginare tra sé e sé, piccata di non indovinare. — Ma
non m'inganno: Clelia mi fissa come se io destassi in lei
un nuovo straordinario interesse. Che abbia ricevuto
qualche ordine da quell'ignobile cortigiano di suo
padre? Ma io la credevo di animo così giovine e puro,
367
da non mai avvilirsi per denaro. Che Fabio Conti abbia
qualcosa da chiedere al Mosca?»
Verso le dieci un amico si avvicinò alla duchessa e le
sussurrò poche parole: ella divenne pallidissima; Clelia
le prese la mano e osò stringergliela, in silenzio.
— Grazie: ora la capisco: lei ha un nobile cuore —
disse la Sanseverina con violento sforzo su se stessa.
Ebbe appena la forza di pronunciar queste parole. Fece
un sorriso alla padrona di casa, che si alzò per accompagnarla
fino alla porta dell'ultimo salone, onore dovuto
soltanto alle principesse del sangue e che contrastava
penosamente con lo stato attuale della duchessa. Tornò
ancora alla contessa Zurla, ma, nonostante ogni sforzo,
non riuscì a rivolgerle una parola.
Gli occhi di Clelia s'empiron di lagrime nel veder la
duchessa che passava per quelle sale gremite, in quel
momento, di quanto aveva di più notevole la buona società
di Parma. «Che avverrà di quella povera donna —
pensò —quando sarà sola nella carrozza? Da parte mia
sarebbe indiscreto offrirmi per accompagnarla: non mi
arrischio... Eppure, che consolazione sarebbe per quel
povero prigioniero solo, chiuso in chi sa quale orribile
stanza, saper ch'é amato sino a questo punto! In che
squallida solitudine l'han cacciato! E noi siamo qui in
queste sale illuminate... Che orrore! Ma non si può trovar
modo di fargli pervenire una parola? Mio Dio! sarebbe
un tradire mio padre che tra i due partíti si trova
già in una condizione così delicata! Ma che sarà di lui,
se si espone all'odio passionato della duchessa, la quale
368
dispone della volontà del primo ministro che nella maggior
parte degli affari fa, da padrone, quello che più gli
piace? E d'altra parte, il principe vuoi sapere ogni particolare
di quanto succede in fortezza, e non ischerza: la
paura lo fa crudele... In ogni caso, Fabrizio (Clelia non
diceva più il signor Del Dongo) è da compiangere ben
altrimenti. Non si tratta per lui di perdere un impiego lucroso!...
E la duchessa?... Che terribile cosa è l'amore!...
Eppure tutti questi bugiardi ne parlano come d'una sorgente
di contentezza. E piangono le donne di una certa
età perché non posson più né sentire né ispirar
l'amore.... Oh, non dimenticherò mai questa scena! Gli
occhi della duchessa così belli, così radiosi son diventati
cupi e come spenti, dopo quel che il marchese N... è venuto
a sussurrarle! Ah! bisogna che Fabrizio sia proprio
meritevole di un amor come questo!»
Tra queste cupe meditazioni che le occupavan tutta
l'anima, i complimenti e le lusinghe che le fioccavano
da ogni parte le riuscirono anche più sgradevoli del solito.
Per liberarsene, s'accostò a una finestra aperta e riparata
da una tenda di taffetà: sperava che nessuno si sarebbe
permesso di seguirla in quella specie di ritiro. La
finestra dava sopra una piantagione d'aranci, in piena
terra che nell'inverno bisognava coprir con una tettoia;
ed ella respirava il delizioso profumo che ne esalava e
pareva rendere qualche po' di calma al suo spirito...
«Anch'io ho visto che ha un'aria assai nobile; ma inspirar
tanta passione in una donna come quella! Ella insomma
può vantarsi di aver ricusato gli omaggi del
369
principe... e se avesse voluto, qui sarebbe stata la regina!...
Mio padre dice che se un giorno il sovrano fosse
stato libero, l'avrebbe sposata: a tal segno era innamorato
di lei. E questo amore per Fabrizio dura da tanto tempo!
Son più di cinque anni dacché li incontrammo sul
lago di Como.... Già, cinque anni — ripeté dopo un momento
di riflessione. — E sebbene fossi bambina, e tante
cose mi passavan sotto gli occhi senza ch'io le vedessi,
pure mi stupì l'ammirazione che avevan per Fabrizio
quelle due signore.»
Osservò con piacere che nessuno dei giovani che le
avevano parlato prima così premurosamente, s'era arrischiato
ad avvicinarsi al balcone: uno solo, il marchese
Crescenzi, fatto qualche passo verso di lei, s'era poi fermato
a un tavolo da giuoco. «Se almeno — pensò —
avessi sotto la mia finestra, la sola che abbia un po'
d'ombra in fortezza, la vista di belle piante d'arancio,
come qui: mi pare che le mie idee sarebbero meno tristi!
Ma per tutta prospettiva non ho che le enormi pietre
squadrate della torre Farnese.... Ah! — disse con un sussulto
— forse l'han messo là. Non vedo l'ora di parlare a
don Cesare: forse sarà meno severo del generale! Da
mio padre non saprò nulla di certo, ma don Cesare me lo
dirà.... Mi potrei comprare qualche pianta d'arancio, e
metterla sotto la finestra della mia uccelliera; mi toglierebbero
la vista della torre Farnese. Ora che conosco
uno dei carcerati, m'é più odiosa che mai.... Sì, è la terza
volta che l'ho visto: una volta a Corte, al ballo pel compleanno
della principessa; oggi tra' gendarmi mentre
370
l'orribile Barbone chiedeva per lui le manette; e sul lago
di Como.... Già, son cinque anni! Che aria di sbarazzino
aveva allora! Come squadrava i gendarmi! E che occhiate
gli davan sua madre e sua zia! Di certo quel giorno
ci doveva esser tra loro qualcosa di particolare, qualche
segreta intelligenza: mi figurai che anche lui avesse
paura dei gendarmi....» Clelia ebbe un brivido «Ma
com'ero sciocca! Senza dubbio, già fin da allora la duchessa
aveva dell'affezione per lui... Come ci fece ridere,
dopo un po', quando le signore, non ostante la loro
preoccupazione manifesta, si furono assuefatte alla presenza
d'un'estranea!... E io oggi non gli ho risposto!... O
ignoranza e timidità, come spesso somigliate a quel che
v'é di più vero! E ho più di vent'anni! Avevo ragione di
pensare a un convento! In verità io son fatta per vivere
in un ritiro. Certo s'é detto: "É la degna figliuola d'un
carceriere"; e certo mi disprezzerà! Appena potrà scrivere
alla duchessa, le racconterà questa mia mancanza di
riguardo, ed ella mi crederà un'ipocrita; perche questa
sera certo deve aver creduto ch'io ho preso viva parte
alla sua sventura.»
S'avvide che qualcuno s'avvicinava; e, le parve, con
intenzione di mettersele accanto sul balcone. Provò un
senso di contrarietà che si rimproverò subito; ma i sogni
ai quali l'avrebbero tolta non erano senza dolcezza.
«Ecco un seccatore che avrà una bella accoglienza!»
pensò; volse il capo con aria altezzosa, e scorse la faccia
timida dell'arcivescovo che s'accostava a piccoli passi
lentissimamente. «Questo sant'uomo — pensò — non
371
capisce nulla. Perché viene a turbare una povera figliuola
il cui unico bene è la tranquillità?»; e lo salutò con rispetto,
ma con fredda alterezza, quando il prelato le disse:
— Signorina, sa l'orribile notizia?
Gli occhi di Clelia avevano già preso una diversa
espressione, ma seguendo le istruzioni cento volte ripetute
da suo padre, rispose con aria d'ignoranza, che il
linguaggio degli occhi contraddiceva manifestamente:
— Monsignore, io non so nulla.
— Il mio primo gran vicario, il povero Fabrizio Del
Dongo, che ha colpa della morte di quel brigante del Giletti
quanta ne posso avere io, è stato arrestato a Bologna,
dove viveva sotto il nome di Bossi, e chiuso nella
vostra cittadella. Ce l'han portato incatenato alla vettura!
Una specie di carceriere, un tal Barbone, che assassinò
un fratello e fu graziato ch'é poco, voleva usargli violenze:
ma il mio giovine amico non è uomo da tollerare insulti,
e ha fatto rotolare a' suoi piedi l'infame avversario:
dopo di che l'han cacciato in una segreta, a venti piedi
sotto terra, dopo avergli messo le manette.
— Le manette no!...
— Ah, lei sa dunque qualche cosa! — sclamò l'arcivescovo,
e il suo viso parve perder la primitiva espressione
di scoramento. — Ma qualcuno potrebbe avvicinarsi
a interromperci: vuol esser lei tanto buona da consegnare
a don Cesare il mio anello pastorale che... ecco
qui?
La fanciulla lo prese, ma non sapeva dove metterlo,
372
per non rischiar di perderlo.
— Lo metta al pollice, — disse l'arcivescovo, e glielo
infilò. — Posso esser sicuro che lei consegnerà quest'anello?
— Sì, monsignore.
— E vuole promettermi il segreto su quanto sto per
dirle, anche nel caso ch'ella non creda d'accogliere la
mia domanda?
— Ma sì, monsignore: — rispose la fanciulla tutta
tremante nell'osservar l'aria grave e cupa che il vecchio
aveva preso, a un tratto — il nostro venerabile arcivescovo
— aggiunse — non può darmi che ordini degni di
lui e di me.
— Dica a don Cesare che io gli raccomando il mio figliuolo
d'adozione: so che i birri che l'hanno arrestato
non gli han lasciato il tempo di prendere il suo breviario:
prego don Cesare di fargli avere il suo, e di mandar
domani all’arcivescovato, ch'io gliene darò un altro in
cambio. Preghi pure don Cesare di far avere a monsignor
Del Dongo l'anello che le ho consegnato.
L'arcivescovo fu interrotto dal generale Fabio Conti
che veniva a prender la figliuola per andarsene: e la conversazione
continuò per pochi minuti ancora, e monsignore
abilmente se ne valse. Senza neppur accennare al
nuovo prigioniero, fece in modo che il discorso lo conducesse
a ricordare opportunamente certe massime morali
e politiche: per esempio: ci sono ore di crisi nella
vita delle Corti che posson decidere della sorte anche
dei personaggi più eminenti: e sarebbe grave impruden-
373
za mutare in odio personale quella opposizione politica
che non è se non il semplice effetto di una diversità di
opinioni. E l'arcivescovo, lasciandosi trasportar dal profondo
rammarico cagionategli da quell'arresto così imprevedibile,
giunse a dire che certamente ognuno doveva
conservar i gradi di cui godeva e gli uffici che esercitava,
ma sarebbe una temerità gratuita l'attirarsi per l'avvenire
odii furiosi prestandosi a certe cose che non si
possono dimenticare.
Quando il generale fu in carrozza con la figliuola:
— Queste si chiamano minacce! — brontolò — minacce
a un uomo come me!
Né per venti minuti ci furon altre parole tra il padre e
la figlia.
Nel ricever dalle mani dell'arcivescovo l'anello pastorale,
Clelia aveva fatto questo proponimento: appena in
carrozza, parlare a suo padre del piccolo servizio che il
prelato le aveva chiesto: ma quando udì la parola «minacce
» pronunziata irosamente, capì ch'egli avrebbe intercettata
la commissione: coprì con la sinistra l'anello, e
lo strinse appassionatamente. Per tutto il tempo che durò
il tragitto dal Ministero dell’interno alla fortezza, si domandò
se il tacere fosse una colpa. Era assai pia e timorata,
e il suo cuore, di solito così tranquillo, batteva con
inconsueta violenza; ma il «chi va là» della sentinella
dal baluardo sopra la porta squillò all'accostarsi della
vettura prima ch'ella fosse riuscita a trovar le parole
adatte per indurre suo padre a cedere, tanto temeva di
non riuscirvi. E salì i trecentosessanta gradini che porta-
374
vano al loro appartamento, ma le parole adatte non le
trovò.
Parlò subito allo zio; ma don Cesare la sgridò e dichiarò
che non si sarebbe occupato di nulla.
375
XVI
E ora, — disse il generale vedendo don Cesare — la
duchessa spenderà centomila scudi per far scappare il
prigioniero e ridersela de' fatti miei.
Ma ci bisogna, pel momento, lasciar Fabrizio nella
cittadella; è ben custodito e ce lo troveremo a suo tempo,
un po' cambiato forse; ora dobbiamo occuparci della
Corte, nella quale complicati raggiri e le passioni d'una
donna infelice decideranno della sua sorte. Mentre saliva
sotto gli occhi del governatore i trecentonovanta gradini
della torre Farnese, Fabrizio, che pur aveva tanto
temuto quest'ora, pensò che non aveva tempo da badare
a malanni.
La duchessa, tornando dalla serata del conte Zurla, licenziò
con un gesto le sue donne, e cadde vestita sul letto.
«Ah, Fabrizio! — gridò — eccolo nelle mani dei
suoi nemici, e forse lo avveleneranno per cagion mia!»
Chi può descrivere il momento che succede a questa laconica
ma limpida esposizione dello stato delle cose, e
dire la disperazione di una donna così poco ragionevole,
sempre sotto il dominio della sensazione presente e, pur
senza confessarlo a se stessa, così perdutamente innamorata
del giovine prigioniero? Furon grida inarticolate,
impeti di furore, moti convulsi, ma non una lagrima.
Aveva mandato via le sue donne per non farsi veder
piangere: le pareva che appena sola sarebbe scoppiata in
376
singulti, ma le lagrime, questo primo sfogo dei grandi
dolori, non vennero. L'ira, l'indignazione, il sentimento
della propria inferiorità di fronte al principe, imperavano
troppo sull'anima altera.
«Ah, che umiliazione! — ripeteva di continuo — mi
offendono; peggio: mettono a rischio la vita di Fabrizio,
e io non dovrei vendicarmi? Ah, un momento, signor
principe, voi mi assassinate: sia: è in poter vostro il farlo;
ma io avrò la vita vostra! Ah, povero Fabrizio, e a
che ti servirà? Che differenza dal giorno in cui volevo
andarmene da Parma! E allora mi lamentavo! in procinto
di troncar tutte le consuetudini di una vita piacevole,
mi pareva d'essere infelice. Che cecità! Ahimè! chi
avrebbe potuto dirmi che di lì a poco sarebbe avvenuto
un fatto pel quale le mie sorti sarebbero mutate, e per
sempre? Se per la sua maledetta smania di piaggeria, il
conte non avesse omesso le parole «iniqua procedura»
in quella lettera fatale che la vanità del sovrano mi aveva
concessa, eravamo salvi! Avevo avuto più la fortuna,
bisogna convenirne, che la destrezza di punger il suo
amor proprio a proposito della sua cara Parma; allora
minacciavo di andarmene! Ma allora ero libera! E ora!
Mio Dio! chi è più schiava di me? Sono inchiodata in
questa cloaca infame. Fabrizio è chiuso in quella cittadella
che per tanti onesti uomini fu l'anticamera della
tomba, e non mi è più possibile tenere in freno la belva
con la minaccia di lasciar la sua tana!
«È troppo furbo per non capire che io non mi allontanerò
mai dalla torre dove sta incatenato il mio cuore.
377
Ora la vanità ferita può suggerire a quest'uomo le più
strane idee e compiacersi nelle crudeltà più raffinate. E
se mi viene ancora dattorno con le sue vecchie insipide
proposte! Se mi mette cosi tra l'uscio e il muro, e mi
dice: "O lei accoglie gli omaggi della mia devozione, o
Fabrizio va all'altro mondo"! Poco male il mio suicidio:
ma seguirà l'assassinio di Fabrizio... eh! allora, la vecchia
storia di Giuditta... sì; ma poi? poco male! Quel povero
scemo del principe ereditario e quel carnefice del
Rassi lo faranno impiccare, come mio complice.»
La duchessa si mise a gridare: l'alternativa dalla quale
non sapeva come liberarsi l'angosciava, le turbava la
mente così da non permetterle di pensare che le cose potessero
nell'avvenire andare altrimenti. Per una decina di
minuti s'agitò come una forsennata, e finalmente il sonno
prodotto da una prostrazione profonda calmò per
qualche momento quell'orribile stato di orgasmo e di sfinimento.
Si destò di soprassalto e si trovò seduta sul letto:
le parve che il principe volesse tagliar la testa a Fabrizio
davanti a lei, e girò attorno gli sguardi come pazza.
Quando infine fu persuasa che non c'erano né Fabrizio
né il principe, ricadde sul letto quasi svenuta. Era fisicamente
così debole da non aver la forza di rigirarsi
sul letto. «O Dio! se potessi morire! — disse. — Ma no!
che viltà! Lasciare io Fabrizio in questi guai! Perdo la
ragione.... Mettiamoci in calma e vediamo come realmente
stanno le cose: esaminiamo a sangue freddo la
condizione orribile in cui mi son cacciata. Che scioccheria!
e pur troppo funesta! Venir nella Corte d'un principe
378
assoluto: d'un tiranno che conosce tutte le sue vittime:
ogni loro sguardo gli pare una sfida! A questo né il conte
né io pensammo quando venni via da Milano; io m'aspettavo
di trovar qui tutta la gentilezza di una Corte più
modesta, sì, ma che somigliasse a quella del principe
Eugenio nei bel giorni del regno d'Italia.
«Non ci facevamo un'idea, da lontano, di quel che
può essere l'autorità d'un despota che conosce tutti i suoi
sudditi. Le forme esteriori son quelle degli altri governi:
per esempio, ci sono de' giudici... ma sono dei Rassi! A
questo miserabile non parrebbe di far nulla di straordinario
condannando suo padre all'impiccagione se il principe
gliel'ordinasse... Sarebbe capace di dire che è il suo
dovere.... Guadagnar questo Rassi? Ma, disgraziata, che
gli potrei offrire? Centomila lire, forse... ma dicono che
dopo l'ultimo attentato, al quale l'ira di Dio contro questo
paese lo fece scampare, il principe gli mandò una
cassetta con diecimila zecchini. D'altra parte, forse nessuna
somma di denaro lo sedurrebbe. Anima di fango,
che non ha visto mai altro che il disprezzo negli occhi di
tutti, qui gode nel sentirsi temuto e nel credersi rispettato.
E potrebbe, perché no? diventar ministro di polizia: e
allora tre quarti degli abitanti saranno i suoi sozzi cortigiani
e tremeranno davanti a lui come lui trema oggi davanti
al sovrano.
«Se fuggire non posso da questa maledetta città, bisogna
almeno ch'io sia utile a Fabrizio. Lontana, sola, disperata,
che potrei fare per lui? Avanti, disgraziata donna,
avanti, fa il tuo dovere! Va in società, fingi di non
379
pensar più a Fabrizio... Fingere di dimenticarti?... Oh,
angelo mio!» Dette in un pianto dirotto: finalmente poteva
piangere. Dopo un'ora, conceduta all’umana fragilità,
le parve, e ne ebbe conforto, che le sue idee cominciassero
a schiarirsi. «Avere una bacchetta magica, —
pensò — rapire Fabrizio e rifugiarmi con lui in qualche
luogo dove nessuno potesse perseguitarci: a Parigi, per
esempio. Da principio bisognerebbe viverci con le milleduecento
lire che l'intendente di suo padre mi fa passare
con così comica puntualità: dai rimasugli della mia
fortuna potrei raccapezzare un centinaio di mila lire.» E
la duchessa, così fantasticando, enumerava a uno a uno,
con indicibile letizia, i più minuti particolari della vita
che condurrebbe a trecento leghe da Parma. «Là, — diceva
fra sé — potrebbe magari sotto altro nome prender
servizio. E in un reggimento di bravi francesi presto il
giovine Valserra farebbe strada e sarebbe felice.»
Queste immagini ridenti la fecero piangere ancora,
ma furon lagrime dolci. Si poteva dunque ancora in
qualche luogo esser felici! La povera donna, a cui faceva
orrore la triste realtà, in questo stato si cullò lungamente.
Alla fine, quando l'alba incorniciò d'una linea
bianca le vette degli alberi del giardino, si fece forza.
«Tra qualche ora, — pensò — sarò sul campo di battaglia:
bisognerà agire, e se qualche cosa m'irrita, se al
principe viene in mente di rivolgermi qualche parola relativa
a Fabrizio, non son sicura di conservare il mio
sangue freddo. Bisogna qui, e senza indugio, prendere
qualche risoluzione.
380
«Se mi dichiarano rea contro lo Stato, il Rassi fa sequestrare
tutto quello che si trova in questo palazzo: il
primo del mese, il conte ed io abbiamo, come al solito,
buttato al fuoco tutte le carte di cui la polizia potrebbe
abusare: e il bello è che il conte è ministro di polizia! Io
ho tre diamanti di valore: domani Fulgenzio, il mio vecchio
barcaiolo di Grianta, partirà per Ginevra per metterli
al sicuro. Se mai Fabrizio riesce a scappare, gran
Dio, aiutatemi! (e si fece il segno di croce) la incommensurabile
vigliaccheria del marchese Del Dongo gli
dimostrerà che mandar del pane a un figliuolo perseguitato
da un principe legittimo è peccato: almeno, troverà i
miei diamanti e il pane lo avrà.
«Bisogna congedare il conte... Dopo quel ch'é avvenuto
mi sarebbe impossibile trovarmi sola con lui. Pover'uomo!
non è cattivo, anzi! ma è debole. La sua piccola
anima non è all'altezza delle nostre. Povero Fabrizio,
perché non puoi esser qui un momento a discorrere
de' nostri pericoli?
«La prudenza meticolosa del conte metterebbe chi sa
quanti bastoni nelle ruote; e d'altra parte non voglio trascinarlo
nella mia rovina. Già, perché la vanità del principe
non potrebbe indurlo a farmi mettere in prigione?...
Rea di cospirazione: facilissimo a provare! Se mi mandasse
nella cittadella, e mi fosse possibile, a forza di denaro,
parlare anche un istante a Fabrizio, con che coraggio
andremmo insieme alla morte. Ma lasciamo queste
pazzie.... Il Rassi gli consiglierebbe di farmi avvelenare:
il vedermi andare al patibolo legata sulla carretta potreb-
381
be commuovere la sensibilità de' suoi cari Parmigiani!...
Ma che? sempre romanzi! Ahimè! Bisogna pur perdonare
queste fantasticherie a una povera donna, in così triste
condizione. Di vero c'é questo: che il principe a morte
non mi manderà, ma quanto al cacciarmi in prigione e
tenermici, nulla di più facile: in qualche luogo del mio
palazzo farà nasconder le carte compromettenti, come
ha fatto per quel povero L.... E basteranno tre giudici, e
neppur de' peggiori, poiché ci sarà il corpo del reato e
una dozzina di testimoni falsi. Cosi posso esser condannata
a morte per cospirazione, e poi nella sua alta clemenza,
il sovrano, considerato che un tempo io ho avuto
l'onore d'essere ammessa alla sua Corte, commuterà la
pena in una decina d'anni di fortezza. Ma poi, per mantener
fino all'ultimo il mio carattere violento, che ha fatto
dir tante sciocchezze alla Raversi e ad altri nemici, io
mi avvelenerò: o almeno il pubblico avrà la bontà di
crederlo. Ma scommetto che il Rassi in persona verrà in
carcere a portarmi graziosamente, per parte del principe,
un po' di stricnina o dell'acquetta di Perugia.
«Sì, sì: bisogna ch'io rompa col conte e anche ostensibilmente:
non voglio trascinarlo nella mia rovina! Sarebbe
un'infamia: mi ha amata, poveretto, con tanto candore!
Sono stata una sciocca io a credere che un cortigiano
autentico potesse ancora aver tanto di cuore da
amare davvero! Che il principe trovi un pretesto per farmi
arrestare è probabilissimo: magari avrà paura ch'io
possa pervertir l'opinione pubblica riguardo a Fabrizio:
il conte è uomo d'onore e farà subito ciò che tutti questi
382
miserabili chiameranno una pazzia: lascerà immediatamente
la Corte. Io sfidai l'autorità del principe la sera
della lettera: dalla sua vanità ferita io mi posso aspettar
tutto: può un uomo, nato principe, dimenticare le sensazioni
ch'io gli procurai quella sera? D'altra parte, il conte,
in rotta con me, può più agevolmente giovare a Fabrizio....
E se invece, disperato per la mia decisione,
pensasse a vendicarsi? Ah! no: questo non gli verrà in
mente di certo. Non ha la bassezza d'animo del principe:
può, con profondo rammarico, controfirmare un decreto
infame, ma che cosa sia onore lo sa, il senso dell'onore
lo ha. E poi, vendicarsi di che? Di questo: che dopo
averlo amato per cinque anni senza fare all'amor suo la
menoma offesa, gli dico: "Caro conte, io ero lietissima
di amarvi: ora la fiamma s'é spenta: io non v'amo più;
conosco bensì a fondo il vostro cuore, vi serbo una stima
profonda e vi considererò sempre come il migliore
de' miei amici". Che può rispondere un galantuomo a
una dichiarazione così sincera?
«Mi piglierò un altro amante; o per lo meno lascerò
credere che lo abbia. E a costui dirò:
"In fondo, il principe ha ragione di punire la sventatezza
di Fabrizio: ma, senza dubbio, il giorno della sua
festa, il nostro grazioso Sovrano lo rimetterà in libertà".
Così guadagnerò sei mesi. La prudenza vorrebbe, a dir
vero, che questo nuovo amante fosse quell'anima venduta,
quel boia del Rassi: si sentirebbe nobilitato... e infatti
io gli aprirei le porte del bel mondo. Perdonami, Fabrizio,
questo sacrifizio al di sopra delle mie forze! Come?
383
Questo mostro, lordo ancora del sangue del conte P... e
di D...! Mi sentirei, per l'orrore, venir meno solo ch'egli
mi si accostasse... o piuttosto prenderei un coltello e lo
pianterei nel sozzo suo cuore. No, no, Fabrizio mio, non
mi chiedere cose impossibili.
«Sì, prima di tutto, dimenticare Fabrizio; neppure
l'ombra di collera contro il principe; anzi, ripigliare la
mia consueta gaiezza che piacerà anche più del solito a
queste anime di fango, prima perché sembrerà ch'io mi
sottometta di buona grazia al loro sovrano; poi perché
invece di burlarmi di loro, farò del mio meglio per mettere
in rilievo i loro piccoli meriti: per esempio, mi feliciterò
col conte Zurla per la bella piuma bianca che porta
al suo cappello che s'é fatto venir da Lione con un
corriere e forma la sua felicità.
«Sceglierò un amante nel partito della Raversi. Se il
conte se ne va, al governo salgono loro. E uno di loro
regnerà sulla cittadella, perché Fabio Conti andrà al Ministero.
Ma come potrà il principe, uomo di spirito assuefatto
alla compagnia piacevole del conte, adattarsi a
trattar di affari con quel bue, quel re degli imbecilli, che
in tutta la sua vita non s'é occupato che di questo gravissimo
problema: i soldati di Sua Altezza debbono aver
sulla tunica a due petti sette o nove bottoni? Questi animali
son gelosi di me, e qui sta il tuo pericolo, Fabrizio
mio: son costoro quelli che debbon decidere della mia
sorte e della tua! Dunque, bisogna non permettere che il
conte si dimetta, anzi è necessario che rimanga, anche a
costo di qualche umiliazione. Gli par sempre che questo
384
dare le dimissioni sia il più gran sacrificio che un primo
ministro possa fare; e me l'offre ogni volta che lo specchio
l'avverte che va invecchiando. Dunque è necessario
rompere: sicuro; e non venire a riconciliazione se non
nel caso che questo sia l'unico mezzo per impedirgli
d'andarsene. Certo, metterò nel congedo tutta la cordialità
possibile; ma dopo che, per vecchia incrostazione di
cortigianeria, omise nella lettera del principe le parole
«iniqua procedura», sento che, per non odiarlo, mi bisogna
star qualche mese senza vederlo. Quella sera, della
sua intelligenza non avevo che farmene: bastava che
scrivesse, sotto la mia dettatura, quelle parole che in
grazia del mio carattere ero riuscita a ottenere dal principe;
ma le servili consuetudini di cortigiano presero il sopravvento.
Mi disse il giorno dopo che non poteva far
sottoscrivere al principe un'assurdità, e che ci sarebbero
volute delle «lettere di grazia». Eh! santo Dio, con mostri
di vanità e di rancori come sono i Farnese, si piglia
quel che si può.»
Per questo pensiero tutta la collera della duchessa si
ravvivò: «Il sovrano — gridò — mi ha ingannata vilmente!
E non ha scusa: è intelligente, accorto, ragiona
bene; ma le sue passioni sono ignobili. Quante volte
l'abbiamo notato col conte! Non diventa volgare se non
quando s'immagina che qualcuno ha voluto offenderlo.
La colpa di Fabrizio non ha nulla da fare con la politica:
un assassinio insignificante, come ne avvengon cento all'anno
in questi felicissimi Stati; e il conte m'ha giurato
d'aver fatto raccogliere informazioni esatte, e che Fabri-
385
zio è innocente. Quel Giletti non mancava di coraggio; e
a due passi dalla frontiera, non resisté alla tentazione di
vendicarsi d'un rivale fortunato.»
La duchessa considerò a lungo se fosse possibile credere
alla colpabilità di Fabrizio: non già ch'ella pensasse
che per un gentiluomo del grado e dei natali di suo nipote
fosse una colpa seria lo sbarazzarsi dell'impertinenza
d'un istrione, ma cominciava a sentir vagamente che le
sarebbe stato necessario lottare per provarne l'innocenza.
«No, — disse alla fine — la prova decisiva è questa:
che, come usava il povero Pietranera, egli aveva sempre
armi in tutte le saccocce, e quella mattina non aveva che
uno schioppettaccio prestatogli da uno degli operai!
Come odio questo principe che m'ha ingannata, e ingannata
nel modo più vergognoso! Dopo la lettera di perdono
ha fatto prendere a Bologna quel povero figliuolo....
Oh, ma faremo i conti!»
Verso le cinque di mattina, disfatta da un così prolungato
accesso di disperato dolore, sonò alle cameriere. E
a costoro, che la trovaron sul letto tutta vestita ancora,
co' suoi diamanti, bianca come le lenzuola, a occhi chiusi,
ella apparve come se fosse esposta dopo la morte.
L'avrebbero creduta svenuta se non riflettevano ch'essa
sola poteva averle chiamate. Qualche rara lagrima cadeva
di tanto in tanto sulle sue guance insensibili: da un
cenno, le donne compresero che voleva esser messa a
letto.
Due volte, dopo il ricevimento in casa Zurla, il conte
s'era presentato e, rimandato, le aveva scritto che voleva
386
un consiglio. «Doveva, dopo l'affronto che osavano fargli,
rimanere al suo posto?» E aggiungeva: «L'accusato
è innocente, ma fosse pure colpevole, dovevano arrestarlo
senza avvertirne me, suo protettore dichiarato?»
La duchessa non vide questa lettera che il giorno dopo.
Il conte non aveva «virtù»: anzi, si può dire che ciò
che i liberali intendono per «virtù» (cercare la felicità
del maggior numero) gli pareva una fanfaluca: si stimava
in obbligo di cercar prima di tutto la felicità del conte
Mosca Della Rovere; ma era pieno d'onore, e in perfetta
buona fede, quando parlava delle sue dimissioni. Non
aveva mai mentito alla duchessa: la quale, del resto, non
fece la menoma attenzione alla lettera. Ormai il partito,
quantunque penoso, era preso: dopo siffatto sforzo, tutto
le riusciva indifferente.
Il giorno dopo, verso mezzodì, il conte, che era passato
dieci volte dal palazzo Sanseverina, fu finalmente ricevuto
e rimase atterrito al veder la duchessa. «Ha quarant’anni
! — pensò — e fino a ieri sera era così giovine
e così bella. Tutti quelli che l'han vista trattenersi a lungo
con Clelia Conti dicevano ch'ella pareva altrettanto
giovine ed era assai più seducente.»
La voce e il tono della duchessa erano strani così
come l'aspetto. Il tono pacato, senz'ombra di passione,
impressionò molto il conte che divenne a un tratto pallidissimo,
e gli tornò alla mente un amico morto qualche
mese innanzi, che dopo avuti i sacramenti aveva desiderato
parlargli.
Passarono alcuni minuti prima che la duchessa riu-
387
scisse ad articolar parola; poi, guardandolo con gli occhi
spenti, poté dirgli con un fil di voce, al quale si sforzava
di dare una intonazione di simpatia:
— Separiamoci, caro conte: è necessario. Dio m'é testimonio
che in questi cinque anni io mi sono condotta
con voi in modo irreprensibile. Voi avete dato alla mia
vita gaiezza e splendore invece della noia che m'aspettava
a Grianta... senza di voi sarei diventata vecchia qualche
anno prima... Dal canto mio, la mia sola occupazione
fu cercare di farvi felice: e perché vi voglio veramente
bene vi propongo questa separazione
«all'amichevole», come direbbero in Francia.
Il conte non capiva; ed ella dové ripeter più volte la
sua proposta; allora egli, pallido come la morte e buttandosi
in ginocchio accanto al letto, le disse tutto ciò che
lo sbigottimento più profondo e la più crudele disperazione
possono inspirare a un uomo di spirito pazzamente
innamorato. Ogni tanto le offriva di dimettersi e di
fuggire con lei in qualche solitudine mille miglia lontano
da Parma.
— Ma come? Mi parlate di partire e Fabrizio è qui!
— gridò allora sollevandosi a sedere sul letto. Se non
che, accortasi che il nome di Fabrizio faceva un'impressione
penosa, continuò dopo una breve pausa, stringendo
lievemente la mano del conte: — No, amico mio, io
non vi dirò che vi ho amato con quella passione e quel
fervore che, dopo i trent'anni, non si provan più; e i miei
trent'anni son passati da un pezzo. Vi avran detto che
amavo Fabrizio: io so che questa voce è corsa in questa
388
Corte perversa... (e i suoi occhi sfavillarono per la prima
volta durante questo colloquio nel pronunziar la parola
«perversa»). Vi giuro davanti a Dio, e sulla vita di Fabrizio,
che fra me e lui non è mai avvenuta cosa che non
tollerasse la presenza di una terza persona. E non vi dirò
neppure ch'io gli voglio bene come una sorella: é, se
posso dir così, un bene istintivo. Mi piace il suo coraggio
così semplice e perfetto. Ricordo che questa ammirazione
data dal suo ritorno da Waterloo: nonostante i
suoi diciassette anni, era ancora un bambino; e quel che
lo angustiava era il non saper se gli fosse lecito affermare
di avere assistito a una battaglia e, nel caso affermativo,
di aver combattuto, visto che non aveva preso parte
all'assalto di una batteria o di una colonna nemica. Durante
le gravi discussioni su questo importante argomento,
io cominciai a scoprire quanto era di nobile e di simpatico
in lui. La sua grande anima mi si rivelava: quante
belle bugie avrebbe snocciolato, al suo posto, un giovinetto
della «buona società»! Insomma, se egli non è felice,
non posso esser felice neanche io! — Incoraggiato
da questo tono di schietta intimità, il conte fece per baciarle
la mano: lei la ritirò quasi con orrore.
— Passò quel tempo; — gli disse — sono una donna
di trentasette anni, sulla soglia della vecchiezza: e ne
provo già tutto lo scoramento, e forse non son lontana
dalla tomba. Dicono che è un momento terribile, e pur
mi pare di desiderarlo. Della vecchiezza io sento il sintomo
peggiore: il mio cuore è spento da questa orribile
sciagura: io non posso amar più. E in voi, caro conte,
389
non veggo se non l'ombra d'una persona che mi fu cara.
Vi dirò di più: soltanto la riconoscenza fa ch'io vi parli
cosi.
— Che sarà di me? — ripeteva il conte — di me che
mi sento avvinto a voi più appassionatamente di quando,
ne' primi tempi, vi vedevo alla Scala?
— Amico mio, bisogna che confessi che parlar d'amore
mi annoia e mi pare indecente. Su, — aggiunse,
cercando, ma inutilmente, di sorridere — su, coraggio!
Siate uomo di spirito, uomo assennato, uomo di risorse,
quando occorre. Siate con me quello che siete veramente
agli occhi di tutti, il ministro più abile e il maggior
uomo di Stato che l'Italia abbia avuto da secoli.
Il conte si alzò e passeggiò qualche minuto su e giù
per la camera.
— Impossibile, mia cara amica: — disse finalmente
— io sono tra gli strazi della passione violenta; e voi mi
consigliate di valermi della mia ragione. Non esiste più
la ragione per me.
— Non parliamo di passione, vi prego — ribatté la
duchessa seccamente: e per la prima volta dopo due ore
di colloquio, la sua voce ebbe una qualsiasi espressione.
Il conte, disperato lui stesso, si provò a consolarla.
— M'ha ingannata — gridò senza curarsi affatto delle
speranze che il conte le faceva balenare, senza rispondere
alle parole di conforto ch'ei le diceva — m'ha ingannata
nel modo più vile! — E il suo volto, animandosi, si
colorì; ma, anche in quella sovraeccitazione, il conte osservò
ch'ella non aveva neppur la forza di sollevare le
390
braccia.
«Mio Dio, — pensò — ma se non fosse che una malata?
Ma in questo caso, si sarebbe all’inizio di qualche
malattia grave!» E, inquietissimo, propose di far chiamare
il celebre Rasori, il primo medico di Parma e di
tutta l'Italia.
— Volete dunque dare a un estraneo il piacere di misurare
quanto sia grande la mia disperazione? è il suggerimento
cotesto di un amico o di un traditore? — aggiunse,
fissandolo con uno sguardo strano.
«È finita! — pensò il conte con animo straziato —
non ha più amore per me, e non mi mette più neanche
nel numero dei galantuomini.» — Vi dirò, — disse poi
quasi in fretta — che ho cercato di saper tutti i particolari
di questo arresto che ci mette alla disperazione; e,
cosa singolare, non sono ancor riuscito a saper nulla di
positivo: ho fatto interrogare i gendarmi della stazione
vicina: essi han visto giungere il prigioniero dalla via di
Castelnuovo, e hanno avuto l'ordine di seguir la sediola.
Ho mandato Bruno... voi conoscete il suo zelo e la sua
devozione, con l'ordine di passar di stazione in stazione
per saper dove e come Fabrizio fu arrestato.
All'udir il nome di Fabrizio la duchessa fu colta come
da una lieve convulsione.
— Scusate, — disse appena poté parlare — questi
ragguagli m'interessano molto: datemene più che potete:
desidero conoscere i menomi particolari.
— Ora, — continuò il conte, arieggiando la disinvoltura
per tentar di distrarla — ora ho voglia di mandar
391
uno di fiducia a Bruno, per dirgli di spingersi fino a Bologna:
forse l'han preso là. Di che data è l'ultima sua lettera?
— È di martedì: son cinque giorni.
— L'avevano aperta alla posta?
— No, nessuna traccia; ma vi dirò: scritta su pessima
carta, e indirizzata da mano femminile a una vecchia lavandaia
parente della mia cameriera. La lavandaia crede
si tratti d'un amoretto, e la Checchina le rimborsa le spese
di porto, senza nessun compenso.
Il conte, che aveva preso il tono dell'uomo d'affari,
cercò di precisare, discutendo con la duchessa, in che
giorno poteva essere avvenuto l'incontro a Bologna, e
allora soltanto s'accorse, egli che pur aveva tatto così
squisito, che quello era il tono da prendere. Quei discorsi
interessavano la povera donna e parevano distrarla un
poco: s'egli non fosse stato tanto innamorato, lo avrebbe
capito appena entrato nella camera. La duchessa lo mandò
via affinché potesse senza indugio spedire nuovi ordini
al fido Bruno. Poiché, nel tanto parlare, il discorso
era caduto sulla quistione della sentenza: sapere cioè se
fosse già pronunciata avanti che il principe sottoscrivesse
la lettera alla duchessa, questa colse immediatamente
l'occasione di dire al conte:
— Io non voglio rimproverarvi di aver omesso le parole
«procedura iniqua» nella lettera che voi scriveste ed
egli firmò: il vostro istinto cortigianesco vi prese pel
collo e senza nemmeno accorgervene posponeste gl'interessi
della vostra amica a quelli del vostro padrone.
392
Caro conte, è un gran pezzo che voi vi proponete di regolare
i vostri atti secondo i miei ordini, ma non potete
mutar natura: certo, avete grandi requisiti per esser ministro,
ma avete anche l'istinto del mestiere. La omissione
di quella parola «iniqua» mi rovina, ma non posso
farvene un torto: fu colpa dell'istinto e non della volontà.
«Dunque, ricordatevi bene — aggiunse mutando tono
e con aria imperiosa — che io non son troppo desolata
di questo arresto di Fabrizio, che io non ho la menoma
volontà di andarmene da Parma, che io ho il massimo rispetto
per il principe. Questo voi dovete dire agli altri.
Io debbo poi dire a voi: d'ora in avanti intendo di regolar
da me la mia condotta, e perciò voglio separarmi da voi
«all'amichevole», cioè da buona e vecchia amica. Figuratevi
ch'io abbia sessant'anni: in me quella che fu la
donna giovine è morta: non posso sperar più nulla dal
mondo, e non posso più amare. Ma sarei anche più disgraziata
di quel che sono, se m'accadesse di comprometter
la vostra sorte. Può darsi che mi convenga far
credere di avere un amante: non vorrei vedervene afflitto.
Posso giurarvi sulla felicità di Fabrizio — e fece
dopo questo nome una pausa di mezzo minuto — che
non vi ho fatta la menoma infedeltà mai, in cinque anni:
e cinque anni son lunghi. — E si provò a sorridere: le
sue guance pallide s'incresparono, ma le labbra non si
schiusero. — E vi giuro anche che non ne ebbi mai né
l'intenzione né il desiderio. Dopo di ciò, lasciatemi.»
Il conte uscì dal palazzo Sanseverina, disperato: vede-
393
va la duchessa assolutamente decisa a separarsi da lui, e
non n'era mai stato innamorato cosi perdutamente. Questo
è un punto sul quale ci bisogna insistere, perché fuori
d'Italia simili casi sono addirittura improbabili. Tornato
a casa, spedì sei persone sulla strada da Castelnuovo
a Bologna, con lettere e incarichi differenti. «E non basta:
— continuava a pensare — il principe può avere il
capriccio di far morire quel disgraziato ragazzo, unicamente
per vendicarsi dell'arroganza della duchessa la
sera di quella lettera fatale. Io sentivo ch'ella andava oltre
i limiti che non si debbono mai oltrepassare, e per
aggiustar le cose, feci la incredibile sciocchezza di
omettere quella «iniqua procedura»: la sola frase che tenesse
vincolato il sovrano. Ma, poi: questa gente è forse
mai vincolata da qualche cosa?
«È questo lo sproposito più grande ch'io abbia commesso
nella mia vita e mi sono giocato tutto quel che mi
premeva di più a questo mondo. Ora bisognerà riparare,
a forza d'attività e di accorgimenti, ma, se non ottengo
nulla, nemmeno sacrificando un po' della mia dignità, io
lo pianto costui. Con tutte le sue fantasticherie di grande
politica, con le sue belle pensate di diventar re costituzionale
della Lombardia, vedremo come saprà sostituirmi!
Fabio Conti è uno stupido, e l'ingegno del Rassi si
riduce a far impiccare legalmente un uomo che dispiace
al governo.»
Fermo in questa decisione di rinunciare al Ministero
se i rigori contro Fabrizio avessero superato la misura
della reclusione pura e semplice, il conte concluse: «Se
394
un capriccio della vanità di quest'uomo, sfidata con poca
prudenza, deve costarmi la felicità, mi resti almeno l'onore.
A proposito: posto che m'infischio del portafogli,
posso far cento cose che stamani ancora mi sarebbero
apparse fuor del possibile. Per esempio: tenterò tutto
quello che umanamente si può tentare per far evadere
Fabrizio! Dio mio! — gridò interrompendosi e spalancando
gli occhi come per il fulgido apparire d'una fortuna
inaspettata — la duchessa non mi ha neppure accennato
all'evasione; avrebbe ella, per la prima volta, mancato
di sincerità e la voluta separazione nasconderebbe
il desiderio ch'io tradissi il principe? Se è così, affare
fatto!»
L'occhio del conte riprese tutta la sua acutezza satirica:
«Questo caro Rassi è pagato dal sovrano per tutte le
sentenze che fan di noi il vituperio di tutta Europa; ma
non è uomo da ricusare d'essere pagato da me per tradir
il padrone. Questo animale ha un'amante e un confessore;
ma l'amante è troppo di bassa lega perché io possa
parlarle: il giorno dopo racconterebbe il nostro colloquio
a tutte le fruttivendole del vicinato.» Come risuscitato
da questo bagliore di speranza, s'avviò verso la cattedrale;
e meravigliato della sveltezza del proprio andare,
sorrise: «Cosa vuol dire non esser più ministro!» La
cattedrale, come molte altre in Italia, serve di comunicazione
fra due strade: il conte scorse uno dei grandi vicari
dell'arcivescovo che passava per la navata.
— Poiché la incontro, — gli disse — vorrebbe aver la
bontà di risparmiare alla mia gotta la fatica di salir fin
395
su da monsignor arcivescovo? Gli sarei grato non sto a
dir quanto se volesse scender qui in sacrestia.
L'arcivescovo fu lietissimo di questa ambasciata: aveva
tante cose da dire al ministro a proposito di Fabrizio;
ma il conte indovinò che sarebbero state parole inutili, e
tagliò corto.
— Che uomo è il Dugnani, vicario di San Paolo?
— Piccola testa e grande ambizione, — rispose l'arcivescovo
— pochi scrupoli e molta miseria, perché vizi
non ne mancano!
— Per Bacco, monsignore, lei scolpisce come Tacito!
— e sorridendo si licenziò. Tornato al Ministero, fece
chiamar l'abate Dugnani.
— Lei dirige la coscienza del mio ottimo amico avvocato
fiscale Rassi: non avrebbe egli qualcosa da dirmi?
— E senz'altre cerimonie, lo congedò.
396
XVII
Il conte si considerava ormai fuori del Ministero.
«Vediamo un poco — pensò — quanti cavalli potremo
tenere dopo il mio licenziamento, poiché così saran
chiamate le mie dimissioni volontarie.» E fece i suoi
conti. Era entrato al governo con ottantamila lire di patrimonio:
con grande meraviglia, vide che, a conti fatti,
ora la sua fortuna non arrivava a cinquecentomila. «Son
ventimila lire di rendita al massimo: — disse — son
proprio uno sciocco: non c'é borghese a Parma che non
creda ch'io ne ho centocinquantamila e in questo argomento
il principe è anche più borghese degli altri. E
quando mi vedranno al verde, diranno che io so ben nascondere
la mia fortuna. Ah, ma perdio! se rimango ancora
tre mesi al governo, la vedremo almeno raddoppiata.
» In questi computi trovò un'occasione per scrivere
alla duchessa, e la colse a volo: ma, per farsi perdonare
questo ardimento, dato l'ultimo colloquio avuto con lei,
riempì la lettera di calcoli e di cifre. «Non avremo, —
concluse — per vivere in tre a Napoli, voi, Fabrizio ed
io, che ventimila lire di rendita. Fabrizio ed io non avremo
che un solo cavallo da sella per tutti e due.» Aveva
appena spedito questa lettera quando gli fu annunciato
l'avvocato fiscale Rassi: il conte lo ricevé con un'alterigia
che rasentava l'impertinenza.
— Come! Voi fate arrestare a Bologna un cospiratore
397
che io proteggo; vi proponete di fargli tagliare la testa, e
non me ne dite nulla? Conoscete almeno il nome del
mio successore? è il generale Conti o siete voi?
Il Rassi rimase come inebetito: aveva troppo poco
frequentato la buona società, per poter indovinare se il
conte parlava sul serio: si fece rosso, ciangottò qualche
parola inintelligibile; il conte lo fissava, gustando quell'imbarazzo.
A un tratto il Rassi si scosse, e pacatamente,
con la disinvoltura di Figaro preso in flagrante da Almaviva:
— Signor conte, — disse — con Vostra Eccellenza
non farò discorsi inutili: che cosa mi dà per rispondere
alle sue domande come io farei col mio confessore?
— La croce di San Paolo (é l'ordine cavalieresco del
ducato di Parma) o del denaro, se mi fornite un pretesto
affinché io possa elargirvelo.
— Preferisco la croce di San Paolo che porta seco titolo
di nobiltà.
— Come, caro fiscale! fate ancora conto della nostra
povera nobiltà?
— S'io fossi nato nobile, — rispose il Rassi con l'impudenza
del suo mestiere — le famiglie di quelli che ho
fatto impiccare mi detesterebbero, ma non mi disprezzerebbero.
— Va bene: vi risparmierò il disprezzo, — disse il
conte — ma toglietemi dalla mia ignoranza: che volete
far di Fabrizio?
— In verità, Sua Altezza è indecisa: teme che, affascinata
dai begli occhi d'Armida (mi scusi, son le parole
398
precise del principe), teme che, soggiogata da due begli
occhi, che sedussero un po' anche lui, Vostra Eccellenza
lo pianti: e non ha che lei per gli affari della Lombardia.
Posso anche dirle — soggiunse abbassando la voce —
che le si presenta un'occasione che vale molto più della
croce di San Paolo che lei m'ha promessa: il sovrano le
donerebbe, come ricompensa nazionale, una magnifica
tenuta del valore di seicentomila lire, che fa parte delle
sue proprietà personali, oppure una gratificazione di trecentomila
scudi, se Vostra Eccellenza volesse consentire
a non occuparsi più del signor Fabrizio Del Dongo, o almeno
a non parlargliene più altro che in pubblico.
— Io m'aspettavo qualche cosa di meglio; — rispose
il conte — non occuparmi più di Fabrizio equivale a
guastarmi con la duchessa.
— Già: questo è appunto ciò che dice il principe: egli
è irritatissimo contro la signora duchessa, sia detto fra
noi; e teme che per compensarsi dell'abbandono di quella
amabilissima signora, Vostra Eccellenza, ora che è
vedovo, gli chiegga la mano della sua cugina principessa
la quale non ha più di cinquant'anni.
— Ha proprio indovinato! — esclamò il conte — il
nostro sovrano è l'uomo più furbo dello Stato parmense!
L'idea barocca di sposar la vecchia principessa non
gli era mai passata per la mente: per un uomo che aborriva
il cerimoniale di Corte, non si poteva immaginare
matrimonio meno adattato.
Si mise, tacendo, a giocherellare con la tabacchiera
sul marmo d'un tavolino prossimo alla sua poltrona; il
399
Rassi lo credé imbarazzato: intravide la possibilità di
qualche insperato guadagno e gli occhi gli brillarono.
— Di grazia, signor conte, — disse — se Vostra Eccellenza
vuole accettare o la terra o la gratificazione in
denaro, la prego di non cercare altro negoziatore che
me: io mi riprometterei — continuò abbassando ancora
la voce — di fare aumentare la gratificazione in denaro,
o se no, di fare aggiungere una foresta alla tenuta. Se
Vostra Eccellenza si degnasse di usare un po' di circospezione
e di dolcezza nel parlare a Sua Altezza di quel
moccioso che han messo dentro, si potrebbe, credo, erigere
in ducato la terra che le offrirebbe la riconoscenza
nazionale. Le ripeto: pel momento almeno, il principe
detesta la duchessa; ma è indeciso; tanto che io ho qualche
volta creduto che ci fosse di mezzo qualcosa di segreto
che non osava confessarmi. In sostanza, se io le
vendo i suoi segreti più intimi, noi ci scaviamo una miniera
d'oro: e la cosa può farsi senza rischi perché tutti
mi credono nemico giurato di Vostra Eccellenza. Se è in
furia contro la duchessa, crede per altro, come lo crediamo
tutti, che soltanto Vostra Eccellenza può condurre a
buon fine tutte le pratiche relative al Milanese. Mi permette
di ridire testualmente le parole del sovrano? —
disse il Rassi scaldandosi — le parole assumono nell'ordine
in cui son poste una particolare fisionomia che nessuna
traduzione può rendere, e Vostra Eccellenza ci vedrà
forse anche più di quanto vi veggo io.
— Permetto tutto, — disse il conte, continuando con
aria distratta a batter la tabacchiera sul marmo — e anzi
400
ve ne sarò grato.
— Mi dia patenti di nobiltà trasmissibile, indipendentemente
dalla croce di San Paolo, e sarò più che soddisfatto.
Quando chiedo al principe che mi faccia nobile,
mi risponde: «Un furfante come te, nobile! bisognerebbe
chiuder bottega il giorno dopo: nessuno a Parma
chiederebbe più di essere ascritto alla nobiltà». Per tornare
alle faccende di Lombardia, Sua Altezza mi disse
non più che tre giorni fa: «Non c'é che quel briccone lì
per dipanare la matassa dei nostri intrighi: se lo mando
via, o se va dietro alla duchessa, tanto fa ch'io rinunci
per sempre alla speranza d'esser il capo liberale e adorato
di tutta l'Italia».
Udendo queste parole, il conte tirò un respiro, e pensò:
«Fabrizio non morrà»
In tutta la sua vita il Rassi non era mai riuscito ad
avere una conversazione confidenziale col primo ministro;
ed era fuor di sé dalla gioia. Si vedeva sul punto di
gettar via quel nome di Rassi, diventato in paese sinonimo
di tutto quanto v'é di sozzo e di turpe: il popolino
chiamava Rassi i cani arrabbiati: poco tempo prima alcuni
soldati s'eran battuti perché un camerata li aveva
chiamati Rassi. E non passava settimana che quel malaugurato
nome non s'incastrasse in qualche sonetto
atroce. Il suo figliuolo, un povero innocente ragazzo di
sedici anni, lo scacciavano dai caffè unicamente in odio
al suo nome.
Lo scottante ricordo di questi incerti del mestiere gli
fece commettere un'imprudenza.
401
— Io possiedo una tenuta, — disse accostando la sua
seggiola alla poltrona del ministro — e si chiama Riva:
vorrei essere il barone Riva.
— Perché no? — disse il ministro: e il Rassi gongolava.
— Or bene, signor conte, io sarò indiscreto; e oserò
indovinare l'oggetto dei suoi desiderii: ella aspira alla
mano della principessa Isotta: è una nobile ambizione.
Una volta imparentato col principe, Vostra Eccellenza
non ha più da temere disfavore o disgrazia. Lei imbriglia
il nostro uomo. Non debbo tacerle ch'egli ha in orrore
questo matrimonio con la principessa Isotta: tuttavia,
se la faccenda fosse affidata a persona accorta e pagata
bene, si potrebbe non disperar della buona riuscita.
— Io, caro barone, ne dispererei: io sconfesso anticipatamente
qualunque discorso potrete fare in nome mio,
ma il giorno in cui questo illustre parentado colmerà i
miei voti e mi porrà in così alta posizione nello Stato, io
vi offrirò trecentomila lire del mio, o consiglierò il sovrano
a concedervi quel maggior segno di favore che vi
piaccia preferire al denaro.
Il lettore giudica un po' lunga questa conversazione; e
tuttavia gli facciamo grazia di più che la metà: essa si
protrasse due ore ancora. Il Rassi uscì dal Ministero fuor
di sé per la gioia; il conte vi rimase con maggiori speranze
di salvare Fabrizio, e più deciso che mai a dar le
sue dimissioni. Gli pareva che il suo prestigio avesse bisogno
d'esser rinfrescato dalla partecipazione al governo
di persone come il Rassi e il general Conti; e assaporava
402
deliziosamente la possibilità appena intraveduta di vendicarsi
del principe. «Può far partire la duchessa, —
pensava — ma dovrà rinunciare alla speranza di diventar
re costituzionale della Lombardia.» (Questa chimera
era ridicola, ma il principe, per quanto uomo di spirito, a
forza di fantasticarci su, se n'era infatuato.)
Il conte, correndo verso il palazzo della Sanseverina
per riferirle la conversazione avuta col Rassi, non stava
in sé dalla contentezza; ma trovò che la porta gli era
chiusa: il portiere non osò dirgli che l'ordine espresso
veniva direttamente dalla signora. Tornò triste al Ministero;
tutto il piacere pocanzi procurategli dal colloquio
col confidente del principe sfumava: non avendo più
animo di occuparsi di una cosa qualsiasi, passeggiava su
e giù malinconicamente per la galleria, quando gli giunse
un biglietto. Diceva:
«Poiché è proprio vero, mio caro e buon amico, che
ormai non siamo che amici, bisogna che non veniate a
trovarmi più di tre volte la settimana. Fra quindici giorni,
ridurremo queste visite, sempre care al mio cuore, a
due per ogni mese. Se volete farmi cosa grata, date pubblicità
alla notizia di questa nostra separazione; se volete
poi compensarmi di tutto l'amore che ebbi per voi,
dovreste scegliervi un'altra amica. Quanto a me ho grandi
progetti di vita dissipata: fo conto di andar molto in
società e fors'anche troverò un uomo intelligente che
sappia farmi dimenticare le mie sciagure. Come amico,
il primo posto nel mio cuore sarà sempre per voi, ma
non voglio si possa dire che i miei atti son consigliati
403
dalla vostra saggezza; e soprattutto voglio che si sappia
che io non ho più alcuna influenza sulle vostre risoluzioni.
Insomma, caro conte, state sicuro che voi sarete
sempre il mio più caro amico, ma niente altro mai. E
non pensate ch'io possa quando che sia tornare indietro.
No. Tutto è finito e per sempre. Credete alla mia amicizia.
»
Il colpo fu troppo forte: il conte scrisse una bella lettera
al principe, per dimettersi da tutti i suoi uffici, e la
mandò alla duchessa pregandola di farla recapitare a palazzo.
Pochi minuti dopo la riebbe strappata in quattro
pezzi e sopra uno de' frammenti rimasti bianchi la duchessa
aveva scritto: «No, assolutamente no!».
Sarebbe difficile descrivere la disperazione del povero
conte. «Ha ragione, ha ragione, ne convengo: — andava
ripetendo — quell'avere omesso «iniqua procedura
» è una vera maledizione! Cagionerà forse la morte di
Fabrizio, e questa si tirerà dietro la mia.» Col cuore angosciato,
il conte, che non voleva tornare a palazzo,
scrisse di suo pugno il motu-proprio che nominava il
Rassi cavaliere dell'ordine di San Paolo e gli concedeva
la nobiltà ereditaria: vi aggiunse una mezza pagina di
relazione per esporre al sovrano le ragioni di Stato che
consigliavano siffatto provvedimento. E provò una specie
di acre piacere nel fare pur di sua mano le copie di
questi atti che mandò alla duchessa.
Si perdeva in supposizioni: cercava di indovinare
quali fossero veramente i disegni della donna che amava.
«Non ne sa nulla neppur lei, ma una cosa intanto è
404
sicura, che non verrà meno alle decisioni annunciate.» E
tanto più si angosciava quanto più sentiva che non poteva
rimproverare alla duchessa alcun torto. «Se mi amò,
fu bontà sua: l'amore si è spento, per una mia colpa, involontaria
è vero, ma che può aver terribili conseguenze:
io non ho diritto di dolermi.» Il giorno dopo seppe
ch'ella aveva ricominciato ad andare in società: la sera
stessa era stata in tutte le case dove si teneva conversazione.
«Che sarebbe accaduto se ci fossimo trovati nello
stesso salotto? Come parlarle? In che tono rivolgerle la
parola? E come non parlarle?»
Il giorno dipoi fu addirittura funereo: s'era sparsa la
voce che Fabrizio sarebbe messo a morte, e la città tutta
se ne commosse. Si diceva anche che il principe, per riguardo
alla nobiltà della casata, s'era degnato concedere
che fosse decapitato.
«Sono io che l'uccido; — pensava il conte — io non
posso mai più pretendere di riveder la duchessa.» E non
ostante questo ragionamento molto semplice, non poté
trattenersi dall'andare tre volte sino alla porta del suo
palazzo, a piedi, per non dare nell'occhio. La disperazione
gli diede anche il coraggio di scriverle. Aveva fatto
chiamar due volte il Rassi; ma questi non s'era fatto vedere.
«Questa canaglia mi tradisce» pensò.
Il giorno seguente, tre importanti notizie tennero in
agitazione l'aristocrazia e persino la borghesia di Parma.
La condanna a morte di Fabrizio era ormai certissima; e,
corollario imprevedibile di questa notizia, la duchessa
non si mostrava grandemente afflitta, almeno in appa-
405
renza, e dava assai modesto tributo di rimpianto al suo
giovine amico; tuttavia profittava con arte sopraffina del
pallore impressole da una grave indisposizione che la
colse quando Fabrizio fu arrestato. In quel contegno i
buoni borghesi imparavano quanto arido sia il cuore d'una
dama di Corte! Per decenza bensì e come in sacrifizio
ai Mani del giovine, ella aveva troncato ogni relazione
col conte Mosca. «Che immoralità!» declamavano i
giansenisti parmigiani. Ma già, cosa incredibile, la duchessa
pareva dispostissima a far buona accoglienza ai
complimenti de' bel giovinetti della Corte; e fu notata in
modo specialissimo la sua gaia conversazione col conte
Baldi, attuale amante della Raversi, conversazione condita
di molte arguzie circa le frequenti gite del Baldi a
Velleja. Anche più indignati erano e la borghesia minuta
e il popolino, che attribuivan la morte di Fabrizio alla
gelosia del conte Mosca. Del Mosca si parlava anche a
Corte, ma soltanto per burlarsi di lui. Infatti, la terza
delle grandi novità era la sua dimissione: tutti schernivano
il ridicolo innamorato che a cinquantasei anni sacrificava
un posto magnifico al rammarico d'esser piantato
da una donna senza cuore e che da molto tempo gli preferiva
un giovinetto. Il solo arcivescovo capì, o piuttosto
sentì, che il conte non poteva onorevolmente restar primo
ministro in un paese nel quale senza neppur consultarlo
si mozzava la testa a un suo protetto. La voce delle
dimissioni del Mosca ebbe per effetto immediato di guarir
la gotta del general Fabio Conti, come si dirà a suo
tempo, quando si dovrà raccontar in qual modo Fabrizio
406
passasse il tempo nella fortezza mentre per tutta la città
si cercava di conoscere l'ora del suo supplizio.
Il giorno seguente tornò l'agente fedele che il conte
aveva mandato a Bologna. Il conte quando lo vide entrare
nel suo gabinetto s'intenerì: ricordò quale e quanta
fosse la sua felicità nel momento in cui, quasi d'accordo
con la duchessa, l'aveva fatto partire. Ma Bruno non era
riuscito a saper nulla: non aveva potuto trovar Lodovico
che il podestà di Castelnuovo aveva trattenuto nelle carceri
di quel villaggio.
— Bisognerà che vi rimandi a Bologna — disse il
conte. — La duchessa persiste nel triste piacere di conoscer
tutti i particolari. Rivolgetevi al brigadiere della
gendarmeria di Castelnuovo. Anzi, no! — esclamò interrompendosi
— andate subito in Lombardia, e distribuite
largamente denaro a tutti i nostri corrispondenti.
Ho bisogno d'aver da tutti loro rapporti incoraggianti.
Bruno, capito lo scopo della sua missione, si mise a
scriver subito le credenziali. Mentre dava le sue ultime
istruzioni, il conte ricevé una lettera molto ben scritta,
ma assolutamente bugiarda: si sarebbe detta di un amico
che scrivesse a un amico per chiedergli un servizio. L'amico
non altri era che il principe. Avendo udito parlare
di certi progetti di dimissione, supplicava il suo amico
conte Mosca di rimanere al governo: glielo chiedeva in
nome dell'amicizia e dei pericoli della patria, glielo ordinava
come sovrano.
Concludeva che il re di *** aveva messo a sua disposizione
due cordoni del suo ordine: ne teneva uno per sé
407
e mandava l'altro al suo carissimo Mosca.
— Quest'animale è la mia disgrazia! — gridò furibondo
davanti a Bruno stupefatto — e crede di pigliarmi
con le stesse frasi ipocrite che tante volte abbiamo combinate
insieme per prendere alla pania qualche imbecille!
— Rifiutò l'onorificenza offertagli e rispose che lo
stato della sua salute gli lasciava scarsa speranza di potere
ancora a lungo attendere ai faticosi lavori del suo
ufficio. Era furente. Un momento dopo gli annunciarono
l'avvocato fiscale Rassi: lo trattò come un negro.
— E dunque, perché v'ho fatto nobile, voi cominciate
a far l'insolente? Perché non siete venuto ieri a ringraziarmi,
com'era vostro stretto dovere, signor
villanaccio?
Il Rassi era superiore alle ingiurie: il principe lo riceveva
sempre a quel modo; ma voleva esser barone e si
giustificò assai bene: il che, peraltro, era facilissimo.
— Ieri, Sua Altezza mi tenne inchiodato a un tavolino
tutta la giornata: non potei uscir dal palazzo: mi fece copiare
con la mia pessima calligrafia di procuratore una
quantità di note diplomatiche talmente insipide e così
piene di chiacchiere inconcludenti, che in verità credo
che il suo solo scopo fosse di trattenermi prigioniero. E
quando finalmente, verso le cinque, mezzo morto di
fame, mi riuscì di congedarmi, mi ordinò di andar diritto
a casa e di non uscirne per tutta la sera. Infatti, vidi due
delle sue spie personali, che conosco benissimo, passeggiar
sotto casa mia fin dopo la mezzanotte. Stamani, appena
mi è stato possibile, ho fatto venire una carrozza
408
che m'ha portato fino alla cattedrale. Sono smontato lentamente,
poi ho traversato la chiesa di corsa, ed eccomi.
Vostra Eccellenza è in questo momento la persona alla
quale mi preme d'essere più che ad ogni altra gradito.
— E io, caro furbacchiotto, non mi lascio infinocchiare
da codeste storielle più o meno ben costruite. Voi non
voleste, ier l'altro, dirmi nulla di Fabrizio: io rispettai i
vostri scrupoli e i giuramenti di segretezza, per quanto
sappia quel che valgono i giuramenti di gente come voi;
ma oggi voglio sapere la verità. Che consistenza hanno
queste stupide voci di condanna capitale di quel giovinetto
come assassino dell’istrione Giletti?
— Nessuno può meglio di me dirlo a Vostra Eccellenza,
perché sono proprio io che le ho messe in giro per
ordine del sovrano. E credo che appunto per impedirmi
di dirle queste notizie, m'abbia tenuto tutto ieri sotto sequestro.
Il principe, che non mi crede impazzito, non
poteva non esser persuaso ch'io sarei venuto subito a
portarle la mia croce e a supplicarla di volermela attaccare
alla bottoniera.
— Avanti, avanti, meno parole inutili.
— Certo, il sovrano vorrebbe tenere nelle proprie
mani una sentenza di morte contro il signor Del Dongo;
ma, com'Ella sa, senza dubbio, non ha che una condanna
a vent'anni di ferri ch'egli medesimo ha commutati in
dodici anni di fortezza con digiuno a pane e acqua i venerdì
e altre pratiche religiose.
— Appunto perché sapevo di cotesta condanna al carcere,
m'ero spaventato delle voci di prossima esecuzione
409
capitale, che correvano per la città. Mi ricordo della
morte del povero conte Palanza, che fu un vero gioco di
prestigio da parte vostra.
— La croce l'avrei dovuta avere allora! — esclamò il
Rassi senza sconcertarsi — bisognava battere il ferro
quand'era caldo, e il principe si era incapricciato nel voler
mandare il Palanza all'altro mondo. Fui uno sciocco
allora, e appunto per l'esperienza acquistata, oso consigliarla
di non imitarmi. (Questo raffronto parve al conte
di molto cattivo gusto, sì che dové frenarsi per non pigliare
il Rassi a pedate.)
— Prima di tutto, — riprese questi con la logica d'un
giureconsulto, e la imperturbabilità dell'uomo che nessun
oltraggio può offendere — prima di tutto, dell'esecuzione
del surriferito Del Dongo non se ne può neanche
parlare: il principe non oserebbe; i tempi sono molto
mutati! Eppoi, ora io nobile, e con la speranza, in grazia
di Vostra Eccellenza, d'esser fatto barone, non mi ci presterei.
Gli ordini al carnefice, come vostra Eccellenza
sa, li debbo dare io, e le giuro che il cavalier Rassi contro
il signor Del Dongo non ne darà mai.
— E farete bene — disse il conte squadrandolo severamente.
— Distinguiamo: — ripigliò il Rassi sorridendo — io
non mi occupo che delle morti ufficiali; ma se il signor
Del Dongo avesse da morir d'una colica, non voglia attribuirlo
a me. Il principe, non so perché, è irritatissimo
contro la Sanseverina.
Tre giorni prima, il Rassi avrebbe detto la duchessa;
410
ora, come tutti in città, sapeva che era rotta ogni relazione
col ministro. Il conte fu urtato dalla soppressione di
quel titolo in una bocca siffatta; e dette al Rassi un'occhiata
carica dell'odio più vivo. «Angelo mio, — pensò
— non posso mostrarti il mio amore se non obbedendo
ciecamente ai tuoi ordini.»
— Vi confesserò — disse poi al fiscale — che non
m'interesso più che tanto dei capricci della signora duchessa;
ma siccome fu lei che mi presentò quel bel tomo
di Fabrizio, il quale avrebbe potuto restarsene benissimo
a Napoli e non venir qui a procurarci fastidi, così a me
preme ch'egli non sia ammazzato al tempo mio; e vi do
la mia parola che voi sarete barone otto giorni dopo la
sua uscita dalla fortezza.
— Allora, signor conte, io non sarò barone che tra dodici
anni; perché il principe è su tutte le furie, e il suo
odio contro la duchessa è tale che cerca perfino di dissimularlo.
— Sua Altezza è troppo buona: che bisogno ha di dissimulare
il suo odio dal momento che il suo primo ministro
non protegge più la duchessa? Ma soltanto io non
voglio che si possa accusarmi di perfidia né, soprattutto,
di gelosia: la duchessa l'ho fatta venire io a Parma; e, se
Fabrizio muore in fortezza, voi barone non sarete di certo,
anzi sarete forse pugnalato. Ma lasciamo queste inezie:
l'importante è che ho fatto i miei conti, e che in sostanza
io non posseggo che ventimila lire di rendita.
Ecco perché vorrei, con tutto il rispetto, presentare al
sovrano le mie dimissioni. Ho modo di trovar servizio
411
presso il re di Napoli: e quella grande città può offrirmi
distrazioni di cui in questo momento sento la necessità e
che non posso procurarmi in questo bugigattolo che si
chiama Parma. Insomma, io non rimarrò che nel caso vi
riesca di farmi ottenere la mano della principessa
Isotta....
La conversazione su questi argomenti non finiva più:
quando il Rassi si alzò, il conte gli disse con indifferenza:
— Anche voi lo sapete: s'é detto che Fabrizio m'ingannava,
ossia ch'era uno degli amanti della duchessa:
io non raccolgo affatto queste dicerie; anzi, per farvi vedere
in che conto le tengo, voglio che gli facciate consegnar
questa borsa.
— Ma, signor conte, — disse il Rassi spaventato e
soppesando la borsa — c'é una somma enorme e lei sa
che i regolamenti...
— Per voi può essere enorme: — riprese il conte
guardandolo col più manifesto disprezzo — un borghese
come voi, se ha da mandar denari a un amico in prigione,
crede di andare in rovina col tirar fuori dieci zecchini;
io voglio che Fabrizio abbia queste seimila lire e voglio
che nessuno ne sappia nulla a palazzo.
E poiché il Rassi, sgomento, voleva replicare, il conte
impazientito gli chiuse la porta in faccia. «Questa gente
— disse fra sé — non riconosce il potere se non è accompagnato
dall’insolenza!» Detto ciò, il gran ministro
si abbandonò tutto ad un'operazione così ridicola che
proprio ci dispiace di raccontarla. Corse a prendere nella
412
sua scrivania una miniatura della duchessa e la baciò e
ribaciò appassionatamente. «Perdonami, angelo mio, se
non ho buttato dalla finestra questa canaglia che osa
parlare di te con un tono confidenziale: ma io adopero
questa pazienza soltanto per obbedirti! lui non perderà
nulla, aspettando.»
Dopo una lunga conversazione con quel ritratto, il
conte, pur con la morte nel cuore, ebbe un'idea buffa e
s'affrettò a metterla in atto: Con fanciullesca premura si
mise l'uniforme con tutte le decorazioni e andò a far visita
alla vecchia principessa Isotta. Non c'era mai stato
se non per la cerimonia ufficiale del primo dell'anno. La
trovò circondata da una quantità di cani, vestita in pompa
magna, come se stesse per andare a Corte. Le espresse
il timore d'aver disturbato Sua Altezza che forse era
in procinto d'uscire; ma l'Altezza rispose al ministro che
una principessa di Parma doveva esser sempre acconciata
così. Per la prima volta, dopo i guai capitatigli, il conte
ebbe un intimo moto di gaiezza. E pensò: «Ho fatto
bene a venire; bisogna che oggi stesso le faccia la mia
dichiarazione».
Dal canto suo, la principessa era felicissima di quell'omaggio
del primo ministro e d'un uomo famoso per la
sua intelligenza: a visite siffatte la povera zitellona non
era avvezza. Il conte cominciò accortamente a dissertare
sulla immensa distanza che separerà sempre un semplice
gentiluomo dalle persone d'una casa regnante.
— Bisogna distinguere: — obbiettò la principessa —
per esempio, la figlia d'un re di Francia non può sperar
413
d'arrivar mai alla corona: nella famiglia di Parma le cose
non vanno così: però noi Farnese dobbiamo tener sempre
alto il nostro decoro. Povera principessa come mi
vede, io non posso dire assolutamente impossibile che
un giorno lei sia il mio primo ministro.
L'imprevedibile grottesco di quell'idea procurò al
conte un altro attimo di intima ilarità. La principessa si
fece di brace nel volto ascoltando il primo ministro che
si confessava preso da così fervida passione per lei.
Questi, all’uscir dalla visita, incontrò uno dei corrieri di
palazzo. Il principe lo chiamava d'urgenza.
— Sono ammalato — rispose, felice di potergli fare
uno sgarbo. «Ah, — pensò — mi mettete fuor de' gangheri
e volete poi che vi serva! Ma sappiate, caro il mio
principe, che a questi tempi l'aver ricevuta dalla grazia
di Dio il potere, non basta più: per fare il despota ci
vuole molta testa e molto carattere!»
E dopo aver rimandato il corriere assai scandalizzato
dall'ottima salute di quell'ammalato, pensò che sarebbe
divertente l'andare a trovar due persone che avevano
grande influenza sul general Fabio Conti. Perché ciò che
lo atterriva e gli toglieva coraggio era un'accusa poco
tempo prima lanciata contro il governatore della cittadella,
quella cioè d'essersi liberato di un capitano, suo
personale nemico, con l'acquetta di Perugia.
Il conte sapeva che da una settimana la duchessa
spendeva tesori per guadagnarsi qualcuno della cittadella;
ma, secondo lui, con ben scarse speranze. Gli occhi
eran tuttavia troppo aperti. Non racconteremo i tentativi
414
di corruzione perpetrati dalla sciagurata signora: era alla
disperazione, e agenti d'ogni maniera e tutti fidatissimi
l'assecondavano: ma nei piccoli Stati dispotici forse un
solo servizio è fatto egregiamente: la custodia dei prigionieri
politici. Infatti l'oro della duchessa non valse
che a far mandar via dalla cittadella otto o dieci persone
di diverso grado ed ufficio.
415
XVIII
Così tutto quel che l'amore e un'assoluta abnegazione
avevan fatto tentare al ministro e alla duchessa approdava
per il prigioniero a ben poco. Il principe era adiratissimo,
la Corte e il pubblico, piccati contro Fabrizio e
lietissimi della sua disgrazia: lo avevano visto troppo
fortunato. L'oro profuso a piene mani non era valso alla
duchessa a fare un passo nell'assedio della cittadella; e
non passava giorno che la marchesa Raversi e il cavalier
Riscara non avesser notizie da partecipare al general Fabio
Conti. Sorreggevano la sua debolezza.
Come già si disse, il giorno del suo arresto Fabrizio
fu prima condotto al Palazzo del Governatore: è un grazioso
piccolo edifizio costruito nel secolo scorso su disegni
del Vanvitelli, che lo collocò all'altezza di centottanta
piedi, sulla piattaforma della immensa torre rotonda.
Dalle finestre di questa palazzina, isolata sul dosso
della torre come una gobba di cammello, Fabrizio scorgeva
la campagna e lontanissime le Alpi; a' piedi della
cittadella l'occhio seguiva il corso della Parma, torrentucolo
che volgendo a destra, quattro leghe distante dalla
città, va a gittarsi nel Po. Oltre la riva sinistra di questo
torrente, che gli appariva come una sequenza di grandi
chiazze bianche tra le campagne verdeggianti, il suo occhio
ammirato distingueva nettamente ogni sommità
della gigantesca muraglia che le Alpi formano al setten-
416
trione dell'Italia. Quelle vette coperte di nevi anche in
agosto — correva appunto allora quel mese, — offrono
un ricordo di godute frescure a chi viva tra quelle campagne
bruciate dal sole: sebbene a trenta leghe da Parma,
l'occhio ne può discernere i menomi particolari. La
visuale così ampia della palazzina è intercettata in un
angolo a mezzogiorno dalla torre Farnese nella quale
alla lesta si apparecchiò una camera pel nostro eroe.
Questa seconda torre, come forse il lettore ricorda, fu
eretta sulla piattaforma della maggiore in onore d'un
principe ereditario, il quale, alquanto diverso da Ippolito
figlio di Teseo, non aveva respinte le amorevolezze d'una
giovine matrigna. Questa morì poche ore dopo: il
principe ereditario non riebbe la libertà che diciassette
anni trascorsi, quando salì al trono alla morte di suo padre.
La torre, in cui, passati circa tre quarti d'ora, Fabrizio
fu fatto salire, assai brutta all'esterno, s'eleva d'una
cinquantina di piedi sulla piattaforma della torre maggiore
ed è munita d'una gran quantità di parafulmini. Il
sovrano, che, scontento della propria moglie, fece costruir
questa torre che da ogni parte si scorge, ebbe la
singolare pretesa di far credere a' suoi sudditi ch'essa
esisteva da gran tempo: epperciò la chiamò torre Farnese.
Da ogni parte della città e delle campagne circostanti
si vedevan benissimo i muratori giorno per giorno collocar
le pietre per comporre questo pentagono; ma era assolutamente
proibito di parlarne. Per provarne l'antichità,
sulla porta d'ingresso, alta quattro piedi e larga due,
posero un magnifico bassorilievo che rappresenta Ales-
417
sandro Farnese, l'insigne capitano, che costringe Enrico
IV ad andarsene da Parigi. Questa torre Farnese, così
ben situata, è composta di un pianterreno lungo almeno
quaranta passi, largo in proporzione e fitto di pilastri
massicci, perché un camerone così smisuratamente ampio
non ha più di quindici piedi d'altezza. È occupato
dal corpo di guardia; dal centro la scala a chiocciola si
eleva svolgendosi attorno a un de' pilastri. Per questa
scala di ferro, larga di due piedi appena, vacillante sotto
i piedi de' carcerieri che lo scortavano, Fabrizio salì in
certi vasti stanzoni alti almeno venti piedi, ond'é formato
il bellissimo primo piano. Furono già arredati con
gran lusso per il giovine principe che vi passò i diciassette
più begli anni della sua vita. All'estremità di questo
appartamento, mostrarono al nuovo prigioniero una cappella
di straordinaria magnificenza. Pareti e vòlte vi
sono rivestite di marmo nero: colonne nere del pari sono
allineate lungo i muri, senza aderirvi: e i muri ornati d'una
gran quantità di teschi colossali scolpiti in marmo
bianco e posti sopra due ossa incrociate. «Ecco — pensò
Fabrizio — una piacevole trovata dell'odio che non può
uccidere: che idea di farmi veder queste cose!»
Un'altra scala a chiocciola, in ferro, attorta anch'essa
intorno a un pilastro, dà accesso al secondo piano, e in
queste stanze, alte a un dipresso quindici piedi, il general
Fabio Conti rivelava da un anno il proprio genio. Da
prima, sotto la sua direzione si eran munite di inferriate
le finestre delle stanze occupate un tempo dalle persone
di servizio del principe, sebbene esse siano a più di tren-
418
ta piedi dai lastroni che formano l'impiantito della grande
torre rotonda. Un corridoio buio nell'interno dell'edificio
mette in queste stanze che han tutte due finestre:
Fabrizio notò tre usci successivi chiusi da enormi sbarre
di ferro che giungevan fino al soffitto. Piani, sezione e
costruzione di queste ingegnose trovate, fruttarono al
generale l'onore di esser ricevuto in udienza dal principe
una volta per settimana. In una di queste stanze, un cospiratore
non avrebbe mai potuto dolersi con chicchessia
d'essere maltrattato: in quanto che non avrebbe avuto
mai modo di comunicare con un essere umano, né di
fare il menomo movimento senza essere udito. Perché il
generale aveva in ciascuna camera fatto collocare una
specie di pancone di quercia alto tre piedi (era questa
l'invenzione capitale che doveva dargli un certo diritto
al Ministero di polizia) e sul pancone fatto costruire un
casotto di tavole, alto dieci piedi, risonantissimo, e che
non toccava il muro se non dal lato delle finestre: per gli
altri tre lati un corridoio di quattro piedi girava tutt'attorno
tra il muro della prigione, fatto d'enormi blocchi di
pietra squadrata, e le pareti formate da tavoloni addoppiati
di noce, di quercia e d'abete e solidamente tenuti
insieme da chiavarde di ferro e da chiodi innumerevoli.
In una di quelle stanze costruite da un anno e capolavoro
di Fabio Conti, il quale le aveva posto il nome di
«obbedienza passiva», fu cacciato Fabrizio. Corse subito
alle finestre: la vista che si godeva da quelle inferriate
era meravigliosa: un solo punto dell'orizzonte era nascosto
verso nord-ovest dal tetto a galleria della graziosa
419
palazzina del governatore: questa era a due piani: a terreno
stavano gli uffici dello stato maggiore. Di primo
acchito gli sguardi di Fabrizio furono attratti da una finestra
del secondo piano, dove in graziose gabbie era
una gran quantità d'uccelli d'ogni specie. Egli si divertiva
ascoltandoli cantare, osservandoli salutare gli ultimi
raggi del crepuscolo della sera, intanto che i carcerieri si
davano un gran da fare intorno a lui. La finestra della
uccelliera non era distante più di venti piedi dalla sua e
cinque o sei piedi più in basso, per modo che con l'occhio
la dominava.
C'era quel giorno la luna, e al momento in cui Fabrizio
entrò in carcere montava solennemente da destra su
la catena della Alpi, verso Treviso. Eran le otto e mezzo
di sera, e all'altro estremo dell'oriente, all'occaso, un crepuscolo
rosso-arancione disegnava perfettamente i contorni
del Monviso e delle altre cime delle Alpi occidentali,
da Nizza verso il Moncenisio e Torino. Fabrizio fu
così commosso e si esaltò talmente per quello spettacolo,
che senza più pensare alle sue presentì tristissime
condizioni: «In questo mondo incantevole — disse fra
sé — vive dunque Clelia Conti? Il suo spirito riflessivo
e serio deve godere più di chiunque altro a questa vista:
qui si sta come nelle solitudini montane a cento leghe da
Parma». Dopo esser rimasto più di due ore alla finestra,
ammirando quell'orizzonte che tante cose diceva al suo
cuore, e fermando spesso lo sguardo sulla palazzina del
governatore, a un tratto esclamò: — Ma questa è dunque
una prigione? è questo ciò che ho tanto temuto? — In-
420
vece di scorgere innanzi a sé fastidi e angherie, si lasciava
cullare dalle dolcezze di quella segreta.
A un tratto un fracasso spaventevole lo tolse alle sue
contemplazioni: la sua gabbia di legno, così risonante
come l'ingegno del governatore l'aveva pensata, era
scossa con grande violenza, e latrati e piccole acute strida
completavano il singolare frastuono. «Come? — pensò
subito — che sia possibile svignarmela così presto?»
E, un momento dopo, rideva come non si è mai visto in
una prigione. D'ordine del generale avevan fatto salíre,
oltre ai carcerieri, un cane inglese molto cattivo, destinato
alla guardia di prigionieri importanti, il quale doveva
passar le notti nel corridoio così genialmente tracciato
attorno al casotto. Cane e carceriere dovevan dormir
lì, e il prigioniero non avrebbe potuto muovere un passo
senz'esser sentito.
Ora l'«obbedienza passiva», all'arrivo di Fabrizio, era
occupata da un centinaio di topi enormi che si diedero a
scappare per tutti i versi: e il cane, uno spagnolo incrociato
con un fox inglese, non era bello, ma era sveltissimo.
L'avevan messo a catena sull'impiantito di lastroni
sotto il tavolato della camera di legno, ma, quando sentì
passare i topi, fece sforzi così straordinari che riuscì a
levar la testa dal collare. Ne segui la mirabile battaglia il
cui strepito tolse Fabrizio ai suoi lieti sogni: i topi che
eran riusciti a sfuggire al primo assalto si rifugiarono
nella stanza di legno e il cane saltando i sei scalini che
conducevano dall'impiantito di pietra a quel casotto ve li
inseguì e raggiunse. E allora il frastuono si fece addirit-
421
tura spaventoso: il casotto era scosso dalle fondamenta.
Fabrizio rideva come un matto, fino alle lagrime. Il carceriere
Grillo, ridendo anche lui, aveva chiuso la porta;
il cane nelle sue corse dietro ai topi non trovava ostacoli,
perché nella stanza mobili non ve n'erano: solo impedimento
agli slanci del cane cacciatore era una stufa di
ferro posta in un cantone. Quando il cane ebbe trionfato
di tutti i suoi nemici, Fabrizio lo chiamò, l'accarezzò,
riuscì a farselo amico. «Se mai m'avesse a vedere saltar
giù da qualche muro, — pensò — così non abbaierà».
Escogitazioni di politica antiveggente, si sarebbe detto:
neanche per sogno: nelle condizioni di spirito in cui si
trovava, non gli pareva vero di divertirsi a scherzare col
cane. Per una bizzarria alla quale non rifletteva neppure,
sentiva una gioia segreta fiorirgli nell'anima.
Quando si fu fatto il fiato grosso nel correr col cane:
— Come vi chiamate? — domandò al carceriere.
— Grillo, ai comandi di Vostra Eccellenza, in tutto
quello che il regolamento permette.
— Ebbene, caro Grillo: un certo Giletti ha cercato
d'assassinarmi in mezzo alla strada; io mi son difeso e
l'ho ammazzato, lo ammazzerei un'altra volta se si dovesse
tornar daccapo ma, fin che resto ospite vostro, voglio
a ogni modo passarmela allegramente. Fatevi dare
il permesso dai vostri superiori, e andate a prender della
biancheria al palazzo Sanseverina; e compratemi alquante
bottiglie di nebiolo d'Asti.
É un buon vino spumante che si fa nella patria dell'Alfieri,
e assai pregiato massime da quella categoria di
422
buongustai alla quale appartengono i carcerieri. Otto o
dieci di questi erano affaccendati a trasportar nel casotto
di Fabrizio alcuni mobili antichi dorati, che toglievan
dall'appartamento che fu già del principe al piano di sotto.
Tutti accolsero con religioso tacito consenso la frase
in favore del nebiolo d'Asti. Checché facessero, la sistemazione
della stanza di Fabrizio per quella prima notte
lasciò molto a desiderare; ma egli non si dolse che della
mancanza d'una bottiglia di nebiolo.
— Pare un buon figliuolo: — dissero i carcerieri andandosene
— non c'é da desiderare che una cosa: che i
padroni gli lascino arrivar dei denari.
Quando fu solo e rimessosi un poco di tutto quel tramestio:
«Possibile che questa sia una prigione? — si domandò
Fabrizio guardando l'immenso orizzonte dalle
Alpi bellunesi al Monviso, tutta la grande catena delle
Alpi, i picchi nevosi, e il gran cielo stellato — e anche
una prima notte di prigione? Ora capisco come Clelia si
compiaccia di questa solitudine aerea! Qui veramente
s'é mille miglia al disopra di tutte le meschinità e le malvagità
di laggiù. Se quegli uccelli sotto la mia finestra
son suoi, la vedrò di certo.... Arrossirà scorgendomi?».
E, nel cercar soluzione a questo grave quesito, a ora assai
tarda della notte, s'addormentò.
Dal giorno che seguì a quella prima notte di prigionia,
durante la quale non ebbe un solo momento d'impazienza,
Fabrizio fu ridotto alla conversazione con Fox, il
cane inglese. Grillo gli faceva tuttavia gli occhi dolci,
ma per nuovi ordini ricevuti s'era fatto muto e intanto
423
non portava né biancheria né nebiolo.
«Potrò veder Clelia? — si domandò Fabrizio destandosi
— saran suoi quegli uccelli?»
Gli uccelli mandavan piccoli stridi e cantavano: e a
tanta altezza era quello l'unico rumore che vibrasse nell'aria.
Il vasto silenzio dava a Fabrizio una sensazione
nuova e grata: ascoltava estasiato i cinguettii interrotti e
vivaci, onde i suoi alati vicini salutavan lo spuntare del
giorno; e pensava: «Se sono suoi, ella verrà di certo un
momento in quella camera, là sotto la mia finestra»; e
pur volgendo gli sguardi alla immensa catena delle Alpi,
rimpetto alle prime pendici dalle quali la cittadella di
Parma pareva elevarsi come un'opera avanzata, ogni
tanto tornava con gli occhi alle bellissime gabbie di cedro
e di mogano che servivano di voliera, bene assestate
in quella stanza piena di luce. Solo più tardi Fabrizio osservò
che quella camera era la sola nel secondo piano
della palazzina, che dalle undici alle quattro avesse un
po' di ombra, riparata com'era dalla torre Farnese.
«Che rammarico — pensava Fabrizio — se invece di
quel bel viso modesto e pensoso che aspetto, e che forse
si farà rosso accorgendosi di me, vedessi comparir la
grossolana faccia di una qualunque cameriera incaricata
di governare gli uccelli. Ma se pur io vegga Clelia, Clelia
si degnerà accorgersi di me?
«Per farsi notare bisognerà commettere qualche indiscrezione.
Il mio grado qualche privilegio lo esige: eppoi
siamo così soli quassù e così lontani dal mondo! Io
sono prigioniero; cioè quel che il general Conti e gli al-
424
tri della sua risma chiamano un loro «subordinato»...
Ma lei ha tanta intelligenza, o per dir meglio tanto cuore,
come dice il conte, che forse spregia il mestiere di
suo padre; è certo questa la nobile origine della sua malinconia.
Ma, in fin de' conti, io non sono un estraneo
per lei! Con quanta grazia mi ha salutato ieri sera! Mi
rammento benissimo che quando c'incontrammo sul
lago di Como, io le dissi: "Un giorno o l'altro verrò a vedere
i vostri bel quadri di Parma: si ricorderà allora di
questo nome, Fabrizio Del Dongo?" L'avrà scordato?
Era così giovine allora!
«Ma, a proposito, — riprese fra sé a un tratto, meravigliato,
e interrompendo il corso dei propri pensieri —
mi scordo d'esser sulle furie. Sono io dunque uno di
quei grandi cuori di cui l'antichità ci ha lasciato qualche
esempio? Sono io un eroe senza saperlo? Come mai, io
che avevo tanta paura della prigione, ora che ci sono
non penso neppure e rammaricarmene? È proprio il caso
di dir che il diavolo non è così brutto come si dipinge!
Come? ho io bisogno di ricorrere al ragionamento per
lamentarmi di questa prigionia, che, come disse Blanes,
può durar dieci mesi o dieci anni? Può egli darsi che la
meraviglia di quanto sta succedendo mi distragga dal
sentirne la pena? O forse questo mio buon umore irragionevole,
e indipendente dalla mia volontà, cesserà a
un tratto, e io piomberò da un momento all'altro nella
cupa tristezza che dovrei provare fin d'ora? A ogni
modo, è curioso assai che uno in prigione s'abbia a far
de' ragionamenti per esserne afflitto. Torno alla prima
425
ipotesi. Ho forse un grande carattere!»
Queste fantasticherie furono interrotte dal falegname
della cittadella venuto a pigliar le misure per le tramogge
da fissare alle finestre. Era la prima volta che quella
stanza serviva di prigione, e non avevan pensato a munirla
di questo arredo essenziale.
«Così, — disse Fabrizio — mi toglieranno questa vista
sublime?» E cercò di rattristarsene. Poi, volto al falegname,
aggiunse: — Ma come? Io non potrò più vedere
quegli uccellini?
— Ah, — rispose quegli — gli uccellini ai quali la signorina
vuoi tanto bene! Eh, sì: anche loro nascosti, coperti,
come tutto il resto!
Anche al falegname, come ai carcerieri, era proibito
rigorosamente di parlare al prigioniero: ma il brav'uomo
ebbe pietà della gioventù di Fabrizio, e gli spiegò come
quelle tramogge, appoggiate ai davanzali delle finestre,
andavano scostandosi dalle pareti ad imbuto: in modo
cioè da non lasciare al prigioniero che la vista del cielo.
— Lo fanno per la morale, — commentò — per accrescere
la tristezza nel cuore dei detenuti e inspirar loro il
desiderio d'emendarsi: il generale ha perfino inventato
di togliere i vetri e sostituirli con carta oleata.
A Fabrizio piacque il tono epigrammatico di quei discorsi,
tono poco comune.
— Io vorrei avere un uccellino per distrarmi: mi piaccion
tanto! Compratemene uno dalla cameriera della signorina
Clelia.
— Come, lei la conosce?
426
— Chi non ha sentito parlare di questa bellezza? Ma
io ho anche avuto l'onore d'incontrarla a Corte più volte.
— Questa povera signorina s'annoia molto qui, —
soggiunse il falegname — e passa le giornate lì tra i suoi
uccellini. Stamattina ha fatto comprar due bel vasi d'aranci
e li ha fatti mettere alla porta della torre, sotto la
finestra di Vostra Eccellenza. Se non ci fosse il cornicione
lei potrebbe vederli.
La risposta conteneva notizie preziosissime per Fabrizio;
trovò una forma cortese per regalar de' denari al falegname;
questi gli disse:
— Io commetto due mancanze nello stesso tempo: discorro
con Vostra Eccellenza, e accetto dei denari. Dopodomani,
quando tornerò, porterò un uccelletto in saccoccia,
e se non sarò solo, fingerò che mi pigli il volo.
Se posso, le porterò anche un libro di preghiere: per lei
dev'esser troppo penoso il non poter dire l'ufficio.
«Dunque, — pensò Fabrizio appena rimasto solo —
gli uccelli son proprio suoi: ma tra due giorni non potrò
più vederli.» A questo pensiero gli occhi gli si velarono
di tristezza: ma finalmente, dopo un'attesa che gli parve
lunghissima e dopo aver tante volte guardato inutilmente,
circa il mezzogiorno vide, con gioia indicibile, Clelia,
venuta a governare gli uccelli. Rimase immobile e
senza respiro presso l'enorme ferriata; notò ch'ella non
levava gli occhi verso di lui, ma che tutti i suoi moti e
gesti denotavano l'imbarazzo di chi si sente guardato. Se
pur lo avesse voluto, la povera figliuola non avrebbe potuto
dimenticare il fine sorriso che aveva visto errar sul-
427
le labbra del prigioniero la sera innanzi, quando i gendarmi
lo menavano al corpo di guardia.
Per quanto, evidentemente, ella vegliasse e si sorvegliasse
in ogni menomo atto, accostandosi alla finestra
dell'uccelliera, arrossì molto sensibilmente. Il primo
pensiero di Fabrizio che se ne stava appoggiato alla inferriata
fu di battere con la mano sulle sbarre in modo
da produrre un lieve rumore: fanciullaggine che, riflettendovi,
gli parve un'indelicatezza, e si pentì di averla
pensata. «Meriterei — disse — che per otto giorni ella
mandasse a governare gli uccelli una cameriera»; riflessione
che non gli sarebbe passata per la mente a Novara
o a Napoli.
La guardava fisso e pensava: «Di certo se ne andrà
senza degnare di una sguardo questa povera finestra che
pure le sta proprio di faccia». Ma nel tornar verso la finestra
dal fondo della stanza che Fabrizio grazie alla sua
posizione più in alto vedeva benissimo tutta quanta,
Clelia pur seguitando a camminare non poté trattenersi
dal guardarlo sottecchi: bastò, perché Fabrizio si credé
autorizzato a salutarla. «Non siamo soli al mondo quassù
» disse tra sé come per farsi coraggio. A quel saluto la
giovinetta, immobile, abbassò gli occhi; poi Fabrizio la
vide rialzarli lentamente: infine con un manifesto sforzo
su se medesima, restituire il saluto al prigioniero con un
movimento grave e distante; ma non riuscì a imporre il
silenzio dei propri occhi i quali, in quel rapido sguardo e
senza probabilmente ch'ella se ne accorgesse, espressero
una viva pietà. Fabrizio osservò così diffuso il rossore,
428
che se ne coloriva il sommo delle spalle, donde, arrivando
alla voliera, s'era tolta, per il caldo, uno scialletto di
trina nera.
Lo sguardo involontario con cui Fabrizio rispose a
quel saluto accrebbe viè più il turbamento della giovinetta.
«Povera duchessa! — ella pensò — come sarebbe
felice se anche per un momento solo lo potesse vedere
come lo vedo io!»
Fabrizio sperava di poterla salutare ancora quando se
ne sarebbe andata; ma per evitare il ripetersi dell'atto
cortese Clelia fece un'abile ritirata a scaglioni di gabbia
in gabbia, come se per ultimi avesse dovuto governare
gli uccelli più vicini alla porta. Finalmente se ne andò; e
Fabrizio rimase estatico con gli occhi fissi sulla porta
onde essa erasi dileguata. Era un altro uomo.
Da quel momento non pensò più che a una cosa sola:
a cercar modo di seguitare a vederla, anche quando
avrebbero posto la tramoggia alla finestra che dava sul
palazzo del governatore.
La sera innanzi, prima d'addormentarsi, si era preso il
fastidio di nascondere la maggior parte dell'oro nei buchi
fatti dai topi, e che decoravano la sua stanza di legno.
«Bisogna che stasera io provveda a nascondere anche
l'oriolo. Ho pur sentito dire che con la pazienza e
con una molla d'oriolo si sega il legno e perfino il ferro:
riuscirò dunque a segar la tramoggia». Il lento lavorio
per nasconder l'oriolo, per quanto durasse un pezzo, non
gli parve lungo: rifletteva sui modi di conseguire l'intento
e ripensava a quel che sapeva dell'arte del falegname.
429
«Con un po' di maestria — disse fra sé — riuscirò facilmente
a tagliare in quadro un pezzo del tavolone di
quercia nella parte che poserà sul davanzale della finestra:
e questo pezzo, una volta staccato dalla tramoggia,
lo potrò levare e mettere a seconda dei casi: a Grillo
darò tutto quello che ho purché non si accorga di questo
armeggio.» Ormai per Fabrizio la felicità consisteva nel
riuscire in questo lavoro. Non pensava ad altro. «Se arrivo
a vederla, ah, che gioia! No; bisogna che anch'ella
vegga che io la vedo.» Tutta la notte almanaccò immaginando
invenzioni e spedienti, né la Corte di Parma né le
ire del principe gli passaron per la mente un minuto:
anzi bisogna confessare che non pensò nemmeno al dolore
in cui la duchessa doveva essere immersa; non vedeva
l'ora d'essere al giorno dopo, ma il falegname non
ricomparve: pare che lo tenessero per liberale. Ne mandarono
un altro con una grinta arcigna, che non rispose
se non con dei grugniti di cattivo augurio a tutte le parole
gentili che Fabrizio si stillava il cervello per rivolgergli.
Dei molti tentativi della Sanseverina per trovar
modo di corrispondere con Fabrizio alcuni eran già stati
scoperti e resi vani dagli agenti della marchesa Raversi,
la quale ne dava ogni giorno avviso al general Fabio
Conti, che ella così nel tempo stesso spaventava e aizzava
e solleticava nell'amor proprio. Ogni otto ore sei soldati
di guardia si davano il cambio nel salone dai cento
pilastri a pian terreno; non solo: il governatore pose un
carceriere di guardia a ciascuna delle tre porte di ferro
del corridoio, e il povero Grillo, il solo che vedesse il
430
prigioniero, fu condannato a non uscire dalla torre Farnese
che una volta ogni otto giorni, provvedimento di
cui fu irritatissimo. Si sfogò con Fabrizio che ebbe lo
spirito di rispondergli soltanto: — Consolati col nebiolo
d'Asti — e gli die' dei quattrini.
— Eh, anche questi, che ci consolano di tutti i mali,
— rispose Grillo sdegnato, con una voce che bastava
appena per essere udito dal prigioniero — c'é proibito di
pigliarli! Li dovrei ricusare, ma li prendo. Però son buttati
via: io non posso dirle nulla di nulla. Ma lei deve
averne fatte delle grosse: tutta la cittadella è a soqquadro
per cagion sua; e i bel raggiri della signora duchessa
hanno già fatto licenziare tre di noialtri!
«La tramoggia sarà pronta prima di mezzogiorno?» si
domandò col cuore in sussulto Fabrizio tutta quella mattina;
contava ogni quarto d'ora che scoccava all'orologio
della cittadella. Batterono alla fine le undici e tre quarti
e la tramoggia non era ancora arrivata, e Clelia tornò a
governare gli uccelli. La dura necessità aveva dato tale
impulso all'audacia di Fabrizio e tanto grave e pauroso
gli parve il pericolo di non vederla più, che nel guardarla
osò fare con le dita il gesto di segar la tramoggia. Ma
visto appena questo atto così sedizioso, in una prigione,
ella accennò un mezzo saluto e se ne andò.
«Come? — pensava Fabrizio — sarebbe ella così
poco ragionevole da dar un senso di ridicola familiarità
a un gesto consigliato da una imperiosa necessità? Io
volevo pregarla che si degnasse pur sempre, quando viene
qui a governare i suoi uccelletti, di levar qualche vol-
431
ta lo sguardo verso queste finestre anche quando le vedrà
nascoste da un enorme imbuto di legno; volevo significarle
che avrei fatto quanto è umanamente possibile...
per arrivare a vederla. Oh mio Dio! e a cagione di
quel gesto può darsi ch'ella domani non venga!» Questo
Fabrizio temé, e tanto da perderne il sonno; e questo avvenne:
il giorno dopo Clelia non era ancora comparsa
alle tre, quando finivan di collocare alle finestre della
prigione le due enormi tramogge, che prima deposte sulla
spianata della torre grande si tirarono su pezzo per
pezzo con funi e pulegge fissate alle sbarre dell'inferriata.
Vero è che, nascosta dietro una persiana del suo quartiere,
Clelia aveva seguito con angoscia tutto il lavoro
degli operai, e s'era benissimo accorta dell'inquietudine
terribile di Fabrizio; con tutto ciò aveva serbato il coraggio
di mantener la promessa che s'era fatta.
Clelia era una piccola settaria: tuttavia adolescente,
aveva presi sul serio discorsi e propositi di liberalismo
ascoltati in casa dalla gente che la frequentava. Suo padre,
il quale in verità non pensava che a farsi una posizione,
la spinse a tenere in gran dispregio e quasi in orrore
il carattere pieghevole del cortigiano; di lì, la conseguente
antipatia per il matrimonio. Dall'arrivo di Fabrizio
ebbe il cuore tormentato da rimorsi. «Ecco, — diceva
fra sé — ecco il mio indegno cuore che parteggia
per chi si propone di tradire mio padre: osa farmi il gesto
di chi sega una porta!... Ma, — subito pensò con animo
afflitto — tutti parlano della sua prossima morte!
Domani è forse il giorno fatale! Che cosa non è possibi-
432
le coi mostri che ci governano? Quanta dolcezza e che
serenità eroica in quegli occhi che domani si chiuderanno
forse per sempre! Ah! in quali angosce dev'esser la
duchessa! Già, la dicono disperata addirittura.... Se fossi
in lei, andrei a pugnalare il principe, come l'eroica Carlotta
Corday.»
Per tutto quel terzo giorno di prigione Fabrizio fu arrabbiatissimo,
ma unicamente per non aver visto Clelia
ricomparire. «Se dovevo provocare collere di questa fatta,
tanto valeva — pensò — ch'io le dicessi che le volevo
bene (era arrivato a fare questa bella scoperta). No,
non è per grandezza d'animo ch'io non penso alla prigione
e sbugiardo le profezie di Blanes: non mi spetta tanto
onore! A mio malgrado, io penso a quello sguardo di
dolce pietà che Clelia m'ha vòlto quando i gendarmi mi
portavano al corpo di guardia: quello sguardo è bastato
a cancellar tutto il mio passato. Chi mi avesse detto
ch'io avrei trovati occhi così dolci, in un luogo come
questo, e nel momento stesso nel quale avevo lo sguardo
insudiciato dalle fisionomie del Barbone e del generale
governatore! Un lembo di cielo tra esseri abbietti: e
come non amare la beltà? e come non cercare di rivederla?
No, no: non è grandezza d'animo che mi fa indifferente
a tutte le misere vessazioni del carcere.» E la fantasia
di Fabrizio, percorrendo rapidamente la selva delle
cose possibili, giunse a considerare il caso della propria
liberazione. «Certo l'affezione della duchessa farà miracoli:
eppure della libertà riacquistata la ringrazierò a
denti stretti. Questi non son luoghi dove si torni! Una
433
volta fuori di qui, così divisi come siamo nel mondo, io
non rivedrò Clelia forse mai più. E infine, che male mi
fa la prigione? Se Clelia si degnasse di non opprimermi
con la sua collera che altro avrei da chiedere al cielo?»
La sera di quel giorno in cui non vide la sua bella vicina
ebbe una splendida idea: con la croce di ferro del
rosario che si distribuiva a tutti i prigionieri al loro entrare
nel carcere, cominciò, e con buoni resultati, a forar
la tramoggia. «Forse è un'imprudenza — disse prima di
cominciare. — I falegnami han detto che domani verranno
i verniciatori: che diranno al veder già bucato il
legno? Ma senza questa imprudenza, mi bisognerebbe
stare anche tutto domani senza vederla. Come? E proprio
io lascerò passare così un altro giorno, e per giunta
ora che mi ha lasciato tanto imbronciata?» L'imprudenza
fu premiata: dopo quindici ore di lavoro, vide Clelia;
e, per colmo di gioia proprio mentre essa, ignorando
d'essere scorta da lui, fissava a lungo lo sguardo su quei
finestroni impenetrabili; cosicché egli ebbe tutto l'agio
di leggerle negli occhi un'espressione di affettuosa pietà.
Verso la fine della visita ella perfino trascurò i suoi uccellini,
per starsene immobile qualche minuto in contemplazione
della finestra. L'animo di lei era turbato
profondamente: pensava alla duchessa, la cui sciagura le
aveva inspirato tanta pietà, e pur cominciava ad odiarla.
Non sapeva rendersi conto della profonda malinconia in
cui sentiva l'animo suo sommergersi, e si imbizzarriva
contro se stessa. Due o tre volte Fabrizio fu colto dalla
voglia impaziente di scuotere quell'odiosa tramoggia: gli
434
pareva che vederla fosse poco, se non gli riusciva anche
di farle sapere che la vedeva. «Eppure, — pensò — se
ella lo sapesse, timida e riservata com'é, di certo non
istarebbe più li.»
Fu più felice il giorno dipoi (con quali miserie può
l'amore comporsi una felicità!) Mentre Clelia guardava
mestamente l'immensa tramoggia, egli riuscì a passare
un pezzetto di filo di ferro attraverso il piccolo pertugio
che la croce del rosario aveva praticato, e le fece un segno
ch'essa manifestamente capì almeno in quanto significava:
«Sono qui e vi veggo».
Invece le cose gli andaron male i giorni successivi.
Egli voleva togliere dalla tramoggia un tassello da levarsi
e rimettere: una specie di sportello che gli permettesse
di vedere e d'esser visto e di dirle, se non altro a segni,
ciò che sentiva nell'anima: ma il rumore della povera
sega, che aveva faticosamente preparata con la molla
del suo oriolo, destò l'attenzione inquieta del Grillo che
prese a passar parecchie ore del giorno nella sua camera.
Gli parve, è vero, che la severità di Clelia andasse scemando
via via che crescevan le difficoltà materiali della
corrispondenza; e notò ch'ella non affettava più di abbassare
gli occhi o di mettersi a badare agli uccelli
quand'egli tentava darle segno della propria presenza
con quel povero pezzo di fil di ferro; osservò altresì con
grande compiacimento ch'ella non tardava mai a comparire
allo scoccar delle undici e tre quarti, ed ebbe persino
la presunzione di credersi la ragione di tanta puntualità.
Perché? questa non pare un'idea ragionevole, ma
435
l'amore nota sfumature impercettibili all'occhio indifferente,
e si abbandona a trame deduzioni innumerevoli.
Per esempio: da quando Clelia non vedeva il prigioniero,
non appena entrava nella voliera, alzava ansiosa gli
occhi verso la finestra. Erano i giorni funerei ne' quali
nessuno, in tutta Parma, dubitava che Fabrizio sarebbe
mandato a morte quanto prima: lui solo non ne sapeva
nulla; ma questo orribile pensiero era un'ossessione per
Clelia; e come avrebb'ella potuto farsi uno scrupolo del
troppo interessamento che prendeva per lui? Egli stava
per morire e per la causa della libertà! Troppo assurdo
sarebbe stato infatti mandare a morte un Del Dongo per
un colpo di spada dato a un istrione. Però quel simpaticissimo
giovine s'era legato a un'altra donna. Clelia si
sentiva profondamente infelice, ma senza confessare a
se stessa la natura dell'interessamento che prendeva a
quel disgraziato. «Certo è — diceva — che, se lo mettono
a morte, io mi rifugierò in un convento, e non tornerò
mai più in vita mia fra questa società cortigianesca, che
mi fa orrore. Assassini beneducati!»
L'ottavo giorno della prigionia di Fabrizio, ebbe di
che vergognarsi: guardava fissa, assorta ne' suoi tristi
pensieri, le finestre del prigioniero, che fino allora non
aveva dato segno alcuno della sua presenza: a un tratto,
un pezzo della tramoggia, poco più grande d'una mano,
fu tolto; ed ella vide Fabrizio lietissimo nell'aspetto
guardarla e salutarla con gli occhi. Non poté sostenere la
prova inaspettata, e si volse subito a curar gli uccellini;
ma tremava tanto da rovesciare l'acqua che andava me-
436
scendo nei beverini: lui avvertì perfettamente quella
commozione e lei, non sapendo più che si fare, scappò.
Fu quello, senza confronto alcuno, il più bel momento
della vita di Fabrizio. Con che entusiasmo avrebbe ricusata
la libertà se gliel'avessero offerta!
Il giorno dopo, la disperazione della duchessa fu al
colmo. Tutti tenevan per certo che per Fabrizio era finita;
Clelia non ebbe il triste coraggio di ostentare una durezza
che non era nel suo cuore: passò un'ora e mezza
nella voliera, e notò tutti i segni ch'ei le fece, e spesso
gli rispose se non altro con l'espressione d'un sincero e
profondo interessamento: e di quando in quando si ritirò
per nascondergli le proprie lagrime. La sua civetteria
femminile si stizziva della insufficienza di quel linguaggio:
se avessero potuto parlare, in quanti modi avrebbe
cercato d'indovinare la vera natura dei sentimenti di Fabrizio
per la Sanseverina! Ormai non si faceva più illusione:
la odiava.
Una notte avvenne a Fabrizio di ripensar seriamente
alla zia; e trasecolò: quasi non riusciva a evocarne l'immagine:
il ricordo che ne serbava era affatto mutato: per
lui ella aveva ormai cinquant'anni.
«Ah! come ho fatto bene — pensò — a non dirle mai
che l'amavo!» Non capiva nemmeno più come gli fosse
parsa così bella. Aveva l'impressione che sotto questo
aspetto la Marietta fosse meno cambiata: e s'intende:
non gli era mai passato per la mente che nell'amore per
la Marietta l'anima entrasse tanto o quanto, molte volte
invece s'era immaginato che tutta l'anima sua fosse della
437
Sanseverina. La Duchessa d'A... e la Marietta gli facevan
l'effetto di due colombelle, delle quali le sole attrattive
fossero l'innocenza e la debolezza; laddove la sublime
immagine di Clelia Conti s'impadroniva di tutte le
facoltà del suo spirito fino a dargli un senso di terrore.
Sentiva che l'eterna felicità della sua vita era indissolubilmente
legata a quella figliuola del governatore, la
quale avrebbe potuto fare di lui il più sventurato degli
uomini. E ogni giorno temeva di veder troncare a un
tratto, per un capriccio senza appello della volontà di
lei, quella maniera di vita così deliziosa e così singolare
che vicino a lei egli viveva e già ella aveva colmato di
letizia nei primi due mesi della sua prigionia. Nel qual
tempo, due volte la settimana, il generale Fabio Conti
diceva al sovrano: — Posso dare a Vostra Altezza la mia
parola d'onore che il prigioniero Del Dongo non ha comunicazioni
con anima viva, e passa il suo tempo o in
un accoramento disperato, o a dormire.
Clelia veniva due o tre volte al giorno a vedere i suoi
uccelli: qualche volta per un solo minuto. Se Fabrizio
non l'avesse amata tanto, si sarebbe bene avvisto d'essere
amato: ma aveva dubbi angosciosi su questo punto.
Clelia aveva fatto portare nella voliera il suo pianoforte:
e, toccando i tasti, perché il suono avvertisse della sua
presenza e distraesse le sentinelle che passeggiavan sotto
le finestre, rispondeva con gli occhi alle domande di
Fabrizio. Circa un solo argomento non rispondeva mai,
anzi qualche volta fuggiva e per un giorno intiero non si
faceva rivedere: ciò avveniva quando i segni di Fabrizio
438
accennavano a sentimenti de' quali sarebbe difficile non
comprendere la confessione. Su questo punto era inesorabile.
Cosi, per quanto chiuso in un gabbiotto, Fabrizio aveva
di che occupare tutto il suo tempo nel cercare la soluzione
di questo importantissimo problema: «Mi ama?».
E il resultato di innumerevoli osservazioni di continuo
rinnovate e di continuo ridiscusse era questo: «I suoi atti
volontari dicono di no, ma tutto quel che v'ha di involontario
ne' suoi sguardi par rivelare che essa ha una certa
benevolenza per me.»
Clelia sperava di non giunger mai a una confessione,
e per cansarne il pericolo aveva respinto con sdegno eccessivo
una preghiera che Fabrizio le aveva ripetutamente
rivolta. La povertà delle risorse delle quali il prigioniero
poteva disporre avrebbe dovuto inclinarla,
pare, a maggiore indulgenza. Egli voleva corrispondere
con lei mediante caratteri tracciati sulla mano con un
pezzetto di carbone miracolosamente trovato nella propria
stufa: avrebbe formato così lettera per lettera le parole;
sarebbe duplicata la utilità della conversazione,
quel sistema permettendo di dare al pensiero espressione
precisa. La sua finestra era distante un venticinque
piedi da quella di Clelia: parlare si poteva: ma il farlo —
mentre le sentinelle passeggiavano lì sotto — era correre
un rischio gravissimo.
Fabrizio non era sicuro d'esser amato: se dell'amore
avesse avuto qualche esperienza non gli sarebbe rimasto
dubbio alcuno nell'anima, ma nessuna donna aveva mai
439
occupato il suo cuore; e non sospettava invece di cosa
sino allora segreta e che l'avrebbe messo alla disperazione
se l'avesse saputa. Si stava trattando del matrimonio
della Conti col marchese Crescenzi, il più ricco gentiluomo
della Corte parmense.
440
XIX
L'ambizione del general Fabio Conti, esasperata fino
a rasentar la pazzia dalle difficoltà in cui si dibatteva il
conte Mosca, la cui caduta pareva imminente, l'aveva ridotto
a far alla figliuola scene violente. Le ripeteva irosamente
e senza darle tregua che ella dava calci alla fortuna,
col non voler decidersi a una scelta: a vent'anni
passati, era ormai tempo di pigliare una risoluzione: lo
stato di crudele isolamento, in cui la sua testardaggine
poneva il generale, doveva finire. E così via.
Principalmente per sottrarsi a queste perpetue sfuriate,
Clelia era andata a rifugiarsi nell'uccelliera: non vi si
saliva che per una scaletta di legno assai scomoda, arduo
ostacolo alla gotta del governatore.
Da qualche settimana Clelia era così agitata ch'ella
stessa non sapeva bene che desiderare, tanto che, pur
senza prendere con suo padre nessun impegno preciso,
era giunta quasi a dare un consenso. In uno de' suoi momenti
d'ira, il generale aveva gridato che avrebbe ben
saputo mandarla ad annoiarsi nel più uggioso convento
di Parma, e che l'avrebbe lasciata là ad avvizzire finché
non si fosse degnata di fare una scelta.
— Tu sai bene che la nostra casa, per quanto di antica
nobiltà, non arriva a metter assieme seimila lire di rendita,
laddove il marchese Crescenzi ha più di centomila
scudi d'entrata all'anno. Tutti a Corte sono concordi nel
441
lodar la dolcezza della sua indole, e nessuno mai ebbe
ragione di dolersi di lui; è un bell'uomo giovine, beneviso
al principe: insomma, bisogna esser matta da legare
per rifiutarlo. E se fosse il primo de' rifiuti, pazienza!
potrei tollerare: ma è il quinto o il sesto partito che tu ricusi
da quella stupida che sei! Ma che sarebbe di te s'io
fossi messo a mezzo stipendio? E che trionfo per i miei
nemici se potessero vedermi alloggiato miseramente in
un secondo piano, me, di cui si è parlato tante volte per
un Ministero! No, per tutti gli Dei. Basta! da troppo
tempo per la mia bontà faccio la parte di Cassandrino.
Una delle due: o tu giustifichi il tuo rifiuto con delle
buone ragioni, contro questo povero Crescenzi che ha la
bontà di essere innamorato di te e di sposarti senza dote,
anzi d'assegnarti un vedovile di trentamila lire di rendita,
che se non altro basteranno ad alloggiarmi decorosamente...
o altrimenti, se buone ragioni non ci sono, vero
com'é vero ch'io son Fabio Conti, tu lo sposerai fra due
mesi.
In tutto questo discorso ciò che fece colpo, nell'animo
di Clelia fu la minaccia d'esser mandata in un convento,
e allontanata dalla cittadella, quando la vita di Fabrizio
pareva pendere da un sottilissimo filo, poiché non passava
mese che a Corte e in città non si rispargesse la
voce della sua morte vicina. Per quanti ragionamenti
ella facesse, non seppe mai risolversi a correre il rischio
d'esser separata da Fabrizio proprio nel punto ch'ella
aveva da tremare per lui. Questo era il più grande dei
mali; per lo meno, era imminente.
442
Non già che, anche essendogli vicina, il suo cuore intravvedesse
speranze di felicità: lo credeva amato dalla
duchessa, ed era straziata dalla gelosia. E non sapeva
non pensare alla superiorità di quella donna così universalmente
ammirata. Il grande riserbo che s'era imposto
con Fabrizio, il linguaggio di segni al quale lo aveva limitato,
per paura di cadere in qualche indiscrezione, tutto,
insomma, pareva combinato per impedirle di arrivare
a conoscere quali fossero i suoi sentimenti per la Sanseverina,
e i suoi rapporti con lei. E ogni giorno sentiva
più angosciosa la sciagura di avere una rivale nel cuore
di Fabrizio e più si tratteneva ogni giorno dall'offrirgli
occasione a dir tutta la verità. Pure, quale incanto sentirlo
confessare i suoi veri sentimenti! E quale contento
per Clelia poter dissipare i sospetti che le avvelenavano
la vita!
Fabrizio era leggero: a Napoli aveva reputazione di
cambiar spesso d'amante. A malgrado della riservatezza
imposta a una signorina, Clelia, da quando fu canonichessa
e presentata a Corte, senza mai interrogare, ma
ascoltando attentamente, era arrivata a conoscer la reputazione
dei giovani che avevano chiesta la sua mano. E
di tutti, Fabrizio era quegli che si comportava con maggior
leggerezza nelle sue relazioni amorose. Ora era in
prigione, si annoiava e faceva la corte alla sola donna
che gli era possibile vedere. Che di più semplice e anche
di più comune? E questo la desolava. Quand'anche da
una confessione completa fosse giunta a saper che Fabrizio
non amava più la duchessa, che fede avrebbe po-
443
tuto prestare alle sue parole? E se pure le parole meritassero
fede, come credere alla durata de' suoi sentimenti?
Poi, per colmo di disperazione, Fabrizio non era già assai
innanzi nella carriera ecclesiastica? sul punto di legarsi
con voti indissolubili? Non lo attendevano in quella
sua nuova condizione le più alte dignità? «Se mi rimanesse
un barlume appena di buon senso, — si diceva
la sfortunatissima Clelia — non dovrei io fuggire a supplicare
mio padre che davvero mi chiudesse in qualche
monastero lontano? Invece, per colmo di miseria, tutta
la mia condotta è guidata dal timore d'esser tolta di qui e
mandata in un monastero! Per questo son ridotta a dissimulare,
a mentire spudoratamente fingendo di accettare
gli omaggi del marchese Crescenzi!»
Clelia era per natura giudiziosissima. Da quando era
nata non aveva da rimproverarsi un passo inconsiderato.
Ora invece tutto in lei e nel suo modo di comportarsi era
quanto di più scervellato potesse immaginarsi. Di qui le
sue angustie, e tanto più crudeli in quanto non si faceva
illusioni di sorta; ella si attaccava a un uomo perdutamente
amato dalla più bella donna della Corte; da una
donna che per molti rispetti le era di tanto superiore. E
quest'uomo, quando anche fosse stato libero, non era capace
d'un affetto durevole, mentr'ella (lo sentiva bene)
non avrebbe avuto che un solo amore in tutta la vita.
Col cuore dunque turbato da tremendi rimorsi, Clelia
saliva ogni giorno all'uccelliera, trascinata su a suo malgrado,
e la sua inquietudine mutava d'oggetto, diventava
meno angosciosa, e per qualche momento i rimorsi tace-
444
vano, quando, col cuore in sussulto, spiava gl'istanti in
cui Fabrizio poteva aprir lo sportellino praticato nella
tramoggia. Spesso la presenza del carceriere Grillo nella
sua camera impediva al prigioniero di intrattenersi a
cenni con l'amica sua.
Una sera, verso le undici, Fabrizio udì rumori stranissimi:
di notte, stendendosi sul davanzale della finestra e
mettendo il capo fuori dallo sportello, riusciva a distinguere
i rumori, se abbastanza forti, che si facevano sullo
scalone detto «dei trecento gradini»; questo, dalla prima
corte, nell'interno della torre rotonda, conduceva alla
spianata su cui avevano edificato il palazzo del governatore
e la torre Farnese nella quale Fabrizio era chiuso.
Alla metà circa del suo sviluppo questa scala passava
dal lato meridionale al settentrionale di una vasta corte:
e quivi era un ponte di ferro leggero e strettissimo, vigilato
sempre da un custode, al quale si dava il cambio
ogni sei ore e che era costretto ad alzarsi e mettersi di
fianco sporgendo il men che potesse del proprio corpo,
quando uno aveva da passare sul ponte: unica via d'accesso
alla torre Farnese e al palazzo del governatore.
Bastava dare un paio di giri a un certo ordigno del quale
il general Conti teneva sempre seco la chiave, e il ponte
precipitava in fondo alla corte a una profondità di oltre
cento piedi. Presa questa semplice precauzione, siccome
in tutta la cittadella non c'erano altre scale, e ogni sera a
mezzanotte un aiutante portava al governatore e chiudeva
in uno stanzino in cui non s'entrava che per la sua camera
le corde di tutti i pozzi, il generale rimaneva inac-
445
cessibile in casa sua, e sarebbe stato affatto impossibile
a chiunque giungere alla Torre Farnese. Fabrizio lo aveva
benissimo notato, il giorno in cui l'avevan tratto in
fortezza, e Grillo, che come tutti i carcerieri si compiaceva
nel vantar la propria prigione, glielo aveva poi
spiegato più volte: non c'era dunque per lui speranza di
fuga! Tuttavia egli rammentava una massima dell'abate
Blanes: «L'amante pensa al modo di vedere la propria
amica assai più che il marito a custodire la moglie: il
prigioniero pensa a fuggire assai più che il carceriere a
tener chiuse le porte: dunque, quali che sieno gli ostacoli,
l'amante e il prigioniero debbono riuscire all'intento».
Quella sera, dunque, Fabrizio udiva distintamente che
un gran numero di persone passavano sul ponte di ferro,
detto «ponte dello schiavo», perché una volta uno schiavo
dalmata era riuscito a scappare gittando il custode
del ponte giù nella corte.
«O vengono a portar via qualcuno, o vengono a pigliarmi
per menarmi alla forca: ma qualche disordine
può sempre nascere: bisogna profittarne.» Aveva prese
le sue armi, tolto qualche po' d'oro da' suoi ripostigli,
quando a un tratto si fermò. «L'uomo è un buffo animale,
non c'é che dire! — esclamò. — Che direbbe uno che
mi vedesse far questi preparativi? Ma ho io forse voglia
di scappare? E che sarebbe di me, il giorno nel quale
fossi tornato a Parma? Non farei io forse di tutto per tornar
qui vicino a Clelia? Se nasce un po' di disordine,
profittiamone per sdrucciolar nel palazzo del governatore:
chi sa che non riesca a parlarle! e forse, incoraggiato
446
dal disordine, oserò di baciarle la mano. Il generale
Conti, diffidente e vanitoso, fa custodire il palazzo da
cinque sentinelle; una ad ogni angolo e una al portone:
ma, se Dio vuole, la notte è scura.» Pian piano scese ad
accertar che facessero Grillo e il suo cane: il carceriere
dormiva profondamente sopra una pelle di bue appesa a
quattro corde e attorniata da una rete grossolana. Fox
aprì gli occhi, si levò e andò verso Fabrizio per fargli festa.
Il prigioniero risalì, sempre pian piano, i sei gradini e
rientrò nel suo casotto: a pie della torre, proprio innanzi
al portone, il rumore si udiva fortissimo ed ei pensò che
Grillo si desterebbe. Munito delle proprie armi e pronto
ad agire, Fabrizio s'aspettava quella sera qualche grande
avventura, quando sentì levarsi una bellissima sinfonia:
certo era una serenata al generale o alla figliuola. Dette
in uno scoppio di risa: «E io che pensavo di tirar sciabolate!
» La musica era eccellente, e parve deliziosa a Fabrizio
che da molte settimane non aveva di tali distrazioni;
e gli fece versar dolci lagrime. In una specie di rapimento
faceva alla bella Clelia i discorsi più irresistibili.
Ma il giorno dopo, quando a mezzogiorno la vide,
essa era nell'aspetto cupamente malinconica e pallida;
volse a lui occhiate esprimenti così chiaramente la collera,
che non osò nulla domandarle della serenata. Temé
di apparir malcreato.
Clelia aveva ragione d'esser triste. La serenata le era
fatta dal marchese Crescenzi; e una manifestazione così
pubblica, equivaleva in certo modo all'annunzio ufficia-
447
le del fidanzamento. Fino a quel giorno, e anzi fino alle
nove di quella sera, Clelia aveva resistito con grande
fermezza; ma, all'ultimo, aveva ceduto di fronte alla minaccia
ripetutale da suo padre di mandarla immediatamente
in un monastero.
«Non lo vedrò dunque più? — si era detta piangendo.
E invano la sua ragione aveva soggiunto: — Amante
della duchessa! non vedrò più questo uomo volubile che
ha avuto a Napoli dieci amanti e le ha tutte tradite! Non
vedrò più questo giovine che, ove sopravviva alla sentenza
che gli pende sul capo, prenderà gli ordini sacri! Il
guardarlo soltanto, quando sarà fuori di questa cittadella,
sarebbe un delitto per me: ma la sua congenita incostanza
me ne toglierà la tentazione. Che sono, infatti, io
per lui? Uno spediente per passar meno tediose alcune
ore delle sue giornate qui dentro.» Ma, fra queste ingiurie,
Clelia si ricordò a un tratto del sorriso con cui Fabrizio
aveva guardato i gendarmi, che gli stavano attorno
nell'uscir dall'ufficio di matricola per montare alla torre
Farnese: e gli occhi a un tratto le si inondaron di lagrime.
«Ah, caro! che non farei io per te! Tu sarai la mia
rovina, lo so: questo è il mio destino! Mi rovino io stessa
in modo orribile, assistendo stasera a questa odiosa
serenata che mi repugna: ma domani a mezzogiorno i
tuoi occhi li rivedrò!»
E per l'appunto il giorno seguente a quello in cui ella
aveva fatto così grande sacrificio al prigioniero amato
con tanto calda passione, per l'appunto nel giorno seguente
a quello in cui, pur conoscendo tutti i suoi difetti,
448
ella gli aveva sacrificato la propria vita, Fabrizio fu disperato
della sua freddezza. Se, pur non adoperando che
quel povero linguaggio di segni, egli avesse osato far la
menoma violenza a quell'anima, è probabile che Clelia
non avrebbe potuto frenar le lagrime, ed egli le avrebbe
strappato la confessione del sentimento ch'essa nutriva
per lui: ma non ne ebbe il coraggio; troppo temeva d'offenderla,
potendo essa punirlo con pena troppo severa.
In altre parole, Fabrizio non aveva la più piccola esperienza
del genere di commozioni che può dare una donna
veramente amata; era questa una sensazione ch'egli
non aveva provato mai. E gli ci vollero otto giorni, dopo
quella serenata, per tornar con Clelia nei termini consueti
di buona amicizia. La povera fanciulla si armava di
severità per paura di tradirsi, e a Fabrizio sembrava di
perdere ogni giorno terreno.
Un giorno, — e Fabrizio era in carcere da tre mesi all'incirca
senza la menoma comunicazione con l'esterno,
e tuttavia senza sentirsi infelice — Grillo si trattenne
fino a tardi nella sua stanza; non sapendo come mandarlo
via, il prigioniero era disperato; finalmente, a mezzogiorno
e mezzo passato, gli fu possibile togliere i due
minuscoli sportelli praticati nella fatale tramoggia.
Clelia era alla finestra della voliera, con gli occhi fissi
su quella di Fabrizio: il suo viso contratto esprimeva
una disperazione violenta. Non appena lo vide, gli fe'
segno che tutto era perduto: si precipitò al piano, e fingendo
di cantare un recitativo dell'opera in voga, gli disse
con frasi ininterrotte dall'angoscia e dalla paura che le
449
sentinelle intendessero:
— Dio sia ringraziato! Siete ancora vivo! Barbone, il
carceriere di cui puniste l'insolenza il giorno del vostro
incarceramento, era scomparso; ieri l'altro sera è tornato,
e da ieri in poi ho ragion di credere che cerchi d'avvelenarvi.
Viene a girar per la cucina, dove si preparan
le vostre vivande. Niente di sicuro, ma la mia cameriera
crede che egli non entri nelle cucine del palazzo se non
per questo scopo. Io morivo di disperazione, non vedendovi:
vi credevo morto. Astenetevi da ogni cibo, fino a
nuovo avviso: farò l'impossibile per farvi avere un po' di
cioccolata. Per ogni caso stasera alle nove, se la bontà
divina permette che abbiate un filo, o che possiate farvi
un nastro con la vostra biancheria, calatelo dalla finestra
sopra gli aranci: io vi attaccherò una cordicella e voi ritirandola
avrete pane e cioccolata.
Fabrizio aveva conservato come un tesoro il pezzetto
di carbone trovato nella stufa; e profittando della commozione
di Clelia, scrisse sulla sua mano via via una serie
di lettere la cui apparizione successiva formava queste
parole:
«Vi amo: la vita m'é cara solo perché vi vedo. Mandatemi
della carta e un lapis.»
Com'egli aveva sperato, il terrore che le leggeva negli
occhi impedì a Clelia d'interrompere la conversazione
dopo le ardite parole «vi amo»: si contentò di mostrarsi
adirata. Fabrizio ebbe l'accorgimento di aggiungere:
«Col gran vento che tira oggi io non sento bene gli avvertimenti
che mi date; cantando, il suono del pianoforte
450
copre la voce. Cos'é, per esempio, il veleno di cui mi
parlate?»
A questa parola il terrore tornò a stringerle il cuore e
riapparve sul volto della fanciulla, che si mise a tracciare
in fretta con l'inchiostro grosse lettere sulle pagine
d'un libro che andava lacerando via via. Fabrizio non
stava più in sé per la gioia: finalmente, dopo tre mesi, si
adottava il sistema di corrispondenza ch'egli aveva sino
allora inutilmente sollecitato. E continuò col piccolo
stratagemma che aveva avuto così buon esito. Voleva
scriver vere e proprie lettere e ogni tanto fingeva di non
coglier bene le parole delle quali Clelia gli esponeva via
via tutte le lettere.
A un tratto ella dové lasciar la voliera, per correre da
suo padre: tremava all'idea ch'egli potesse una volta o
l'altra salire a cercarla: sospettoso com'era, quella vicinanza
della finestra della voliera con la tramoggia che
nascondeva quella del prigioniero non gli sarebbe certo
andata a genio. Clelia stessa, qualche minuto innanzi,
quando a non veder comparir Fabrizio era in angustie
mortali, aveva pensato che si sarebbe potuto gittare un
sassolino avvolto in un foglio, al disopra della tramoggia:
se in quel momento il carceriere che vigilava Fabrizio
fosse stato fuori della stanza, il mezzo di corrispondere
era bell'e trovato.
Il prigioniero si affrettò a fare con della biancheria
una specie di nastro; e la sera, poco dopo le nove, udì
chiaramente battere colpi leggeri sui cassoni degli aranci
sotto la sua finestra; calò il suo nastro e tirò a sé una
451
cordicella assai lunga, e con quella dapprima una provvista
di cioccolata, e poi, con suo inesprimibile compiacimento,
un rotolo di carta e un lapis. Inutilmente calò
ancora la cordicella: non ebbe altro. Forse le sentinelle
s'erano avvicinate agli aranci. Ma egli era fuor di sé dalla
gioia. Scrisse subito una lettera lunghissima a Clelia,
e appena terminatala con la cordicella la calò giù. Più di
tre ore attese invano che la venissero a prendere; e più
volte la ritrasse per farvi correzioni e mutamenti. «S'ella
non vede la lettera questa sera, finché è sossopra per
queste chiacchiere del veleno, di certo domani non la
vorrà più ricevere.»
Ma la verità era che Clelia non aveva potuto esimersi
dallo scendere in città con suo padre: Fabrizio quasi lo
indovinò, quando circa mezz'ora dopo la mezzanotte
sentì tornar la carrozza del generale: distingueva il passo
di quei cavalli. Quale non fu la sua gioia quando, qualche
minuto dopo avere udito il passo del generale traversar
la spianata e le sentinelle presentargli le armi,
sentì scuoter la funicella che egli aveva sempre tenuta
attorta al suo braccio. Ci avevan attaccato un gran peso:
due leggere scosse lo avvertirono di ritirarla. Ebbe un
gran da fare perché il peso che egli traeva a sé superasse
un cornicione assai sporgente ch'era sotto la finestra.
L'oggetto che gli era costato tanto sforzo era una fiasca
d'acqua avvolta in uno scialle. Con che delizia il
giovine, recluso da tanto tempo in una così completa solitudine,
coprì lo scialle di baci! Ma bisogna rinunziare a
dipingere la commozione che lo prese nello scoprire —
452
finalmente, dopo tanti giorni di vane speranze! — un foglietto
appuntato allo scialle con uno spillo.
«Non bevete che quest'acqua, vivete solo di cioccolata.
Domani farò di tutto per farvi avere del pane: lo contrassegnerò
però da ogni parte con piccole croci fatte
con l'inchiostro. È orribile a dirlo, ma bisogna pur lo
sappiate che forse Barbone è incaricato d'avvelenarvi.
Come non avete pensato che la vostra lettera tratta un
argomento che non può non dispiacermi? Io non vi avrei
neppure scritto se non era il pericolo estremo che vi minaccia.
Ho visto la duchessa: sta bene, e così il conte;
ma ella è assai smagrita. Non mi scrivete più mai su
quell'argomento. Vorreste farmi inquietare?»
Per scrivere queste ultime righe Clelia dové chiedere
un grande sforzo alla propria virtù.
Fra la gente della Corte si asseverava che la Sanseverina
andava stringendosi con vincoli molto amichevoli
al conte Baldi, così bell'uomo, antico amante della marchesa
Raversi. Il solo fatto accertato era ch'egli aveva
rotto in modo scandaloso con questa signora che per sei
anni gli aveva fatto da madre e lo aveva introdotto nella
società.
Clelia era stata costretta a rifar quelle righe buttate
giù in fretta, perché nella prima forma qualcosa traspariva
circa i nuovi amori che la malignità pubblica attribuiva
alla Sanseverina.
«Che bassezza la mia! — aveva esclamato — dir
male a Fabrizio della donna ch'egli ama!»
La mattina di poi, assai prima di giorno, Grillo entrò
453
nella stanza di Fabrizio, vi depose un pacco pesante e
uscì senza dir parola. Il pacco conteneva una grossa pagnotta,
ornata da ogni parte di piccole croci segnate a
penna: Fabrizio la coprì di baci: era innamorato. Accanto
al pane era un rotolo, avvolto in parecchi fogli addoppiati;
conteneva seimila lire in zecchini e inoltre un piccolo
breviario nuovo. Una mano ch'egli cominciava a
conoscere v'aveva scritto in un margine:
«Veleno! Badate all'acqua, al vino, e a tutto. Vivere di
cioccolata; cercar di far mangiare al cane i pasti che bisogna
non assaggiare. Non mostrarsi diffidente: il nemico
troverebbe un altro mezzo. Non storditaggini, per
amor di Dio! non leggerezze.»
Fabrizio si affrettò a strappare quel margine: la calligrafia
ch'egli adorava poteva compromettere Clelia;
strappò inoltre molte pagine del breviario e ne fece parecchi
alfabeti. Ogni lettera vi era nettamente tracciata,
mediante una miscela di carbone triturato e diluito nel
vino; questi alfabeti erano già asciutti, quando all'undici
e tre quarti Clelia apparve tenendosi due passi distante
dalla finestra della voliera. «Ora, — pensava Fabrizio
— tutto sta ch'ella consenta a lasciarmeli adoperare.»
Fortunatamente avvenne ch'ella aveva assai cose da raccontare
sul tentativo d'avvelenamento: un cane delle
sguattere era morto per aver mangiato una porzione destinata
a lui. Ben lungi dal fare obiezioni circa l'uso degli
alfabeti, Clelia ne aveva lei stessa preparato uno magnifico
con l'inchiostro: e la conversazione, fatta con
questo mezzo, incomodò da principio, ma durò non
454
meno di un'ora e mezzo: cioè tutto il tempo che Clelia
poté restar nella voliera. Due o tre volte, quando Fabrizio
si fece lecito alcun che di vietato, ella non rispose e
se ne andò a governar gli uccellini.
Fabrizio era riuscito a ottenere che la sera con la nuova
provvista d'acqua ella gli avrebbe anche fatto avere
uno degli alfabeti tracciati da lei con l'inchiostro, che
certo sarebbe stato meglio leggibile; e scrisse una lettera
lunghissima, nella quale badò bene di non lasciarsi andare
ad espressioni troppo tenere che l'avrebbero potuta
offendere: e la lettera fu bene accolta.
Infatti il giorno di poi, nella consueta conversazione,
ella non gli mosse rimproveri: gli disse che il pericolo
del veleno pareva allontanato. Il Barbone era stato aggredito
e poco men che ammazzato da giovinetti che facevano
la corte alle sguattere; e secondo ogni probabilità,
nelle cucine non si farebbe più rivedere. Confessò
che per lui aveva osato rubar de' contravveleni a suo padre,
e glieli manderebbe; ma pel momento l'essenziale
era di non prender cibo alcuno che avesse insolito odore
o sapore.
A don Cesare, Clelia aveva fatto di gran domande, ma
senza poter sapere da che parte venissero le seimila lire;
erano a ogni modo un buon segno: provavano che il rigore
diminuiva.
Questo episodio del veleno aveva fatto fare al prigioniero
molto progresso: per quanto non avesse mai potuto
ottenere nemmeno una parola che avesse significato
d'amore, pur tuttavia gli aveva procurato la gioia di vi-
455
vere con Clelia in una dolce intimità. Ogni mattina, e
spesso nel pomeriggio, c'eran lunghi conversari con gli
alfabeti; ogni sera alle nove Clelia accettava una lunga
lettera e qualche volta anche brevissimamente vi rispondeva:
gli mandava il giornale e dei libri; infine Grillo
era stato addomesticato al punto da portare ogni giorno
a Fabrizio pane e vino che gli eran consegnati dalla cameriera
di Clelia. Il carceriere deduceva da ciò che il
governatore non era d'accordo con quelli che avevan
dato al Barbone l'incarico d'avvelenare il giovine monsignore;
e se ne sentiva soddisfattissimo, non meno che i
suoi camerati; dacché ormai nella prigione correva questa
sentenza: basta guardare in faccia monsignor Del
Dongo, perché vi dia de' denari!
Fabrizio era divenuto pallidissimo: l'assoluta mancanza
d'esercizio gli nuoceva; a parte ciò, non era mai stato
così contento. Il tono della conversazione tra Clelia e lui
era intimo; qualche volta assai gaio; e i soli momenti in
cui la fanciulla non fosse oppressa da previsioni funeree
e da rimorsi eran quelli che passava con lui. Un giorno
ebbe l'imprudenza di dirgli:
— Ammiro la vostra delicatezza: poiché io son figlia
del governatore, voi non mi accennate mai neppure il
desiderio di recuperar la vostra libertà!
— Gli è che io non ho un così stolto desiderio — rispose
Fabrizio. — Tornato a Parma, come potrei rivedervi?
E come potrei vivere se non potessi dirvi tutto ciò
che penso?... tutto precisamente no, perché voi siete lì
sempre pronta a impedirmelo; ma insomma, non ostante
456
questa vostra cattiveria, vivere senza vedervi tutti i giorni
sarebbe per me un supplizio assai più duro della prigionia.
Io non sono stato mai felice cosi!... E non vi pare
curioso che la felicità sia venuta ad aspettarmi in prigione?
— Su questo c'é molto da ridire — rispose Clelia con
un'aria diventata a un tratto grave e quasi sinistra.
— Come? — chiese Fabrizio, posto in grande apprensione
da quelle parole — corro forse il rischio di perdere
il piccolissimo posto che son riuscito a prender nel vostro
cuore, e che fa la mia unica gioia?
— Sì: — rispose Clelia — ho ragione di credere che
voi mancate di probità a mio riguardo, non ostante la
vostra reputazione di perfetto galantuomo: ma di questo
non voglio trattare ora.
Questi preliminari nocquero alla conversazione: fecero
titubanti gli interlocutori che spesso ebbero ambedue
gli occhi in lagrime.
Il fiscale Rassi intanto agognava sempre più ardentemente
di cambiar nome. Era stanco di quello che s'era
fatto; e voleva diventar barone Riva. Dal canto suo, il
conte Mosca usava di tutta la sua abilità ad acuir nel
giudice vendereccio la frenesia baronale, al modo istesso
con cui si adoperava a solleticar nel sovrano la folle
speranza di diventar costituzionale della Lombardia.
Eran questi i soli mezzi in poter suo per ritardar la morte
di Fabrizio.
Il principe diceva al Rassi:
— Quindici giorni di disperazione e quindici di spe-
457
ranze: con questo sistema seguito pazientemente la
spunteremo con quella superba! Alternando durezze e
dolcezze si domano i cavalli più fieri. Applicate il caustico
fermamente.
Infatti ogni quindici giorni tornavano a circolare per
Parma le voci della imminente morte di Fabrizio, che
piombavano la disgraziata duchessa nel più doloroso abbattimento.
Fida al proposito di non trascinare il conte
nella sua rovina, non lo vedeva che due volte al mese;
ma della crudeltà con cui trattava quel povero uomo era
punita assai duramente dalle alternative continue di
cupa disperazione fra le quali traeva la vita. Invano il
conte Mosca, dominando la violenta gelosia che gl'ispiravano
le assiduità del conte Baldi, così bell'uomo, le
scriveva quando non poteva vederla, per darle tutte le
informazioni che gli procurava lo zelo del futuro barone
Riva; per resistere agli strazi che quelle voci terribili le
cagionavano, le sarebbe stato necessario vivere con un
uomo d'intelletto e di cuore come il conte Mosca: la nullità
di quel Baldi la lasciava tutta a' suoi pensieri, in una
vita infelicissima, e il conte Mosca non poteva giungere
a comunicarle le ragioni ch'egli aveva a bene sperare.
Con pretesti ingegnosi il ministro aveva saputo indurre
il principe a far depositare in un castello amico, nel
centro proprio della Lombardia, presso Saronno, gli archivi
dei complicati intrighi, mercé i quali Ranuccio Ernesto
IV coltivava l'arcipazza speranza di farsi re costituzionale
di quel bel paese.
Più di venti documenti compromettentissimi eran di
458
mano del principe o sottoscritti da lui: nel caso che la
vita di Fabrizio fosse seriamente in pericolo, il conte
aveva deciso di annunziare a Sua Altezza ch'egli medesimo
avrebbe consegnato quelle carte a una grande potenza
che poteva annientarlo con una sola parola.
Del futuro barone Riva il conte Mosca si teneva sicuro,
e non temeva più che il veleno: il tentativo di Barbone
lo aveva atterrito al punto da deciderlo a un passo apparentemente
insensato. Una mattina passò dalla porta
della cittadella, e fece chiamare il general Fabio Conti
che scese sul bastione al disopra della porta stessa: lì,
passeggiando amichevolmente con lui, dopo un preambolo
agrodolce, non esitò a concludere:
— Se Fabrizio muore in qualche maniera sospetta,
certa gente sarebbe capace d'attribuire quella morte a
me: passerei per geloso e farei la più ridicola figura che
si possa immaginare. Ora io sono risoluto a evitar tutto
ciò a qualunque costo. E però ve ne avverto: se Fabrizio
muore di malattia, io vi ammazzerò con le mie mani.
Contateci pure. — Il generale fece una risposta magnifica,
parlò del suo coraggio, ma lo sguardo del conte gli
rimase impresso nella memoria.
Pochi giorni dopo, e come se si fosse in ciò accordato
col Mosca, il Rassi si lasciò andare a un'imprudenza singolare
in un uomo come lui. Il pubblico dispregio che
aveva reso proverbiale il suo nome fra la canaglia lo faceva
molto soffrire, ora che gli era lecito sperar di sfuggirgli.
Mandò dunque al generale Conti copia autentica
della sentenza che condannava Fabrizio Del Dongo a
459
dodici anni di fortezza. Secondo la legge ciò si sarebbe
dovuto fare il giorno seguente all'entrata di Fabrizio in
prigione. Ma quel che era inaudito a Parma, paese di
provvedimenti segreti, è che la giustizia osasse un tale
passo senza l'ordine espresso del sovrano. Infatti, come
potrebbesi inasprire ogni quindici giorni il terrore della
duchessa, e domarne la superbia, come diceva il principe,
quando la copia della sentenza era uscita dalle mani
del potere giudiziario? La vigilia del giorno in cui ricevé
la comunicazione ufficiale dal Rassi, Fabio Conti aveva
saputo che il Barbone, rientrando di notte in cittadella,
era stato mezzo accoppato; e ne trasse la conclusione
che ormai «in alto luogo» non si pensava più a disfarsi
di Fabrizio; e con un senso di prudenza che salvò il Rassi
dalle conseguenze immediate della sua trovata, non
fe' parola, nella prima udienza del principe, della copia
ufficiale trasmessagli. Il conte Mosca, per tranquillità
della povera duchessa, fortunatamente aveva scoperto
che il tentativo del Barbone non era stato altro che una
velleità di vendetta personale, e gli aveva fatto dar l'ammonimento
che sappiamo.
Fabrizio ebbe un'assai grata sorpresa, quando, dopo
centotrentacinque giorni di reclusione in un gabbiotto,
venne un giovedì don Cesare, il buon elemosiniere, a pigliarlo
per far due passi sulla spianata: ma non c'era da
dieci minuti che, sotto l'impressione dell'aria aperta,
svenne.
Questo incidente servì a don Cesare per accordargli
una mezz'ora di passeggiata ogni giorno. E fu un errore:
460
l'aria e il moto resero presto al nostro eroe le forze, delle
quali abusò.
Ci furon molte serenate: l'austero governatore non le
tollerava, se non perché in certo modo impegnavano col
marchese Crescenzi quella figliuola, il cui carattere lo
sgomentava: sentiva vagamente che tra lui e Clelia non
c'era alcuna affinità morale e stava in continuo timore di
storditaggini da parte sua. Se fuggiva e andava in un
convento, lui rimaneva disonorato. Ma anche quella musica
gli era poco gradita: temeva che quei suoni che
giungevano nelle segrete più profonde, serbate ai liberali
più rei, non contenessero qualche segnalazione. Anche
i musicanti gli davan sospetto; cosicché, finita la serenata,
li faceva chiudere a chiave nella gran sala a terreno
del palazzo del governatore che il giorno serviva
d'ufficio al suo stato maggiore, e non ne apriva la porta
che la mattina dopo a giorno fatto. Egli stesso, sul «ponte
dello schiavo», li faceva perquisire in sua presenza e
non li rimetteva in libertà se non dopo aver più volte ripetuto
che avrebbe fatto impiccare immediatamente
quel qualunque di loro avesse l'audacia di tentar la menoma
comunicazione coi prigionieri. Ed ora si sapeva
che, nella sua paura di cadere in disgrazia, era uomo da
mantener quelle promesse; di guisa che il marchese Crescenzi
doveva pagar tre volte tanto i musicanti seccatissimi
di quella notte da passar in prigione.
Tutto quel che la duchessa poté a stento ottenere dalla
pusillanimità d'uno di quegli uomini fu ch'egli si incaricherebbe
di portare una lettera da consegnarsi al gover-
461
natore.
La lettera era indirizzata a Fabrizio: e vi si deplorava
la fatalità, per cui durante i cinque mesi della sua prigionia
gli amici non avevan potuto trovare alcun mezzo di
porsi in corrispondenza con lui.
Nell'entrare in cittadella, il musicante si gittò in ginocchio
innanzi al generale, e gli confessò che un prete
da lui non conosciuto aveva insistito tanto perch'egli volesse
portare una lettera a monsignor Del Dongo, e che a
lui non era bastato l'animo di opporre un rifiuto: ma fedele
al suo dovere, s'affrettava a consegnar la lettera a
Sua Eccellenza.
La quale Eccellenza fu lusingatissima: gli erano note
le risorse della duchessa, e aveva una famosa paura d'esser
canzonato. Così tutto soddisfatto andò a portar la lettera
al principe, che a sua volta fu grandemente soddisfatto
anche lui.
— Ah! dunque la fermezza del mio governo è giunta
a fare le mie vendette! Questa donna altezzosa soffre da
cinque mesi! Uno di questi giorni faremo montare una
forca, e la sua pazzesca immaginazione correrà rapidamente
a crederla destinata al suo piccolo Del Dongo!
462
XX
Una notte, verso l'una, Fabrizio, steso sul davanzale
della finestra col capo fuor del pertugio praticato nella
tramoggia, contemplava le stelle e l'immenso orizzonte
che si scopre dall’alto della torre Farnese, quando, a
caso, gli sguardi che vagavano sull'ampia distesa della
campagna verso il basso Po e Ferrara, furon colpiti da
una luce piccola ma viva che pareva brillare sopra una
torre. «Dal piano — pensò — quella luce non possono
scorgerla: la grossezza della torre dovrebbe nasconderla:
forse è un segnale per qualche punto lontano.» A un
tratto notò che quella luce appariva e spariva a intervalli
regolari e frequenti. «Dev'essere qualche ragazza che
parla all'innamorato che sta nei dintorni», e contò nove
apparizioni successive del punto luminoso. «Questo è
un i; — disse — l'i infatti è la nona lettera dell'alfabeto.»
Dopo una pausa, le apparizioni successive furono quattordici:
un n; poi altra pausa e una sola apparizione: era
un'a.
Si può immaginare la sua gioia e il suo stupore quando
in seguito alle successive apparizioni, compose la
frase: «ina pensa a te».
Evidentemente Gina!
Rispose subito con lo stesso linguaggio, facendo passar
la lampada davanti all'apertura da lui praticata.
«Fabrizio ti ama.»
463
E la corrispondenza durò fino allo spuntar del giorno:
era quella la centosettantesima terza notte di prigionia; e
seppe che quelle segnalazioni si facevano regolarmente
da quattro mesi ogni notte. Se non che parve possibile
che altri le vedesse e comprendesse; e però sin da quella
prima notte s'accordarono su forme abbreviate: così tre
apparizioni del lume che si succedevan rapidamente indicavano
la duchessa, quattro il principe, due il conte
Mosca; due rapide seguite da due lente volevan dire
evasione. Poi si stabilì d'adottare per l'avvenire l'alfabeto
detto alla monaca che consiste nel cambiare il numero
alle lettere: A per esempio ha il numero 10, B il 3
ecc.; vale a dire che tre eclissi successive del lume significavano
B, dieci A, ecc.; un momento di oscurità
serve a separar le parole. Fissarono un colloquio per la
notte seguente, all'una; la duchessa andò alla torre, ch'era
a un quarto di lega dalla città, e le si empiron gli occhi
di lagrime al veder le segnalazioni fatte da quel Fabrizio
che tante volte aveva creduto morto. Ella stessa
gli volle dire: «T'amo; coraggio, spera; esercitati nella
tua stanza, avrai bisogno di tutta la forza delle tue
braccia».
Pensava: «Non l'ho visto più dal concerto della Fausta,
quando m'arrivò in sala vestito da cacciatore! Chi
m'avesse detto allora la sorte che ci aspettava!»
Gli fece fare altri segnali a significargli che presto sarebbe
libero «grazie alla bontà del sovrano» (questi segni
si sarebbero potuti capire), e tornò poi a dirgli parole
affettuosissime: non sapeva staccarsene; e solo le rimo-
464
stranze di Lodovico, che, per aver servito fedelmente
Fabrizio, era diventato il suo confidente, poterono persuaderla
sul far del mattino a lasciar andare quelle segnalazioni
che qualche tristo curioso avrebbe potuto notare.
L'annunzio ripetuto di una prossima liberazione fu
per Fabrizio motivo di profonda tristezza. Clelia se ne
accorse il giorno dopo e commise l'imprudenza di domandargliene
la cagione.
— Sto per dare un grave dispiacere alla duchessa.
— E che cosa può ella chiedervi che voi le neghiate?
— domandò Clelia con la più viva curiosità.
— Vuole ch'io esca di qui; ed io non vi consentirò
mai.
Clelia non poté rispondere: lo guardò e ruppe in pianto.
S'egli avesse potuto parlarle da vicino, avrebbe allora
avuta la confessione dei sentimenti la cui incertezza gli
era così spesso ragione di sconforto: sentiva che la vita
senza l'amore di Clelia sarebbe stata per lui una sequela
di amari affanni e di noie intollerabili. Gli pareva che
non mettesse più conto di vivere per ritrovare i piaceri
che tanto lo attraevano prima che conoscesse l'amore, e
sebbene il suicidio non sia ancora di moda in Italia, egli
ci aveva pensato, come a una risorsa, se il destino dovesse
separarlo da Clelia.
Il giorno dopo ricevé da lei una lunghissima lettera.
«Amico mio, è necessario che sappiate tutta la verità:
molte volte dacché siete qui dentro è corsa in Parma la
voce che l'ultima ora vostra era sonata. Vero è che non
465
siete condannato che a dodici anni di fortezza; ma è anche
da non dubitare che un odio onnipotente vi perseguita.
Venti volte ho temuto che non ci fosse modo di
salvarvi dal veleno: è necessario che accogliate dunque
ogni mezzo che vi si offra per uscire di qui. Vedete che
per voi manco ai miei doveri più sacri: ma della imminenza
del pericolo potete giudicar dalle cose che mi arrischio
a dirvi, e che stanno così poco bene in bocca
mia. Se è necessario, se non c'é altra via di salvezza,
fuggite. Ogni momento di più che voi passate qui dentro
espone la vostra vita ai rischi maggiori: pensate che c'é
alla Corte un partito che non s'é mai arrestato ne' suoi
propositi davanti a un delitto. Tutti i suoi tentativi furono
finora sventati dall'abilità del conte Mosca. Ora han
trovato un mezzo sicuro d'esiliarlo da Parma: la disperazione
della duchessa; e questa disperazione non sono
essi sicuri di ottenerla con la morte di un giovine prigioniero?
Da ciò giudicate quale sia la vostra condizione!
Dite d'aver dell'amicizia per me: considerate prima di
tutto quali insormontabili ostacoli impediscono a questo
sentimento di prender salda radice fra noi. Ci saremo incontrati
nella nostra prima giovinezza; ci saremo dati
una mano soccorrevole in giorni sciaguratissimi; il destino
mi avrà posto in questo luogo di severità per fare
men dure le vostre pene; ma mi tormenterebbe senza
tregua un rimorso, se illusioni che nulla potrà mai giustificare
vi inducessero a non cogliere qualunque occasione
di sottrarre la vostra vita a così tremendi pericoli.
«Io ho perduta la pace del cuore per la crudele impru-
466
denza commessa contraccambiandovi qualche segno di
cordiale amicizia: ma se il gioco fanciullesco degli alfabeti
suscitasse in voi illusioni senza fondamento e che
potrebbero esservi funeste, nulla varrebbe mai a scusarmi,
neppure il tentativo del Barbone. Perché proprio io,
con l'idea di salvarvi da un rischio momentaneo, vi avrei
posto tra pericoli più sicuri e più orribili, e le mie imprudenze
diventano imperdonabili se han fatto nascere sentimenti
che vi spingano a resistere ai consigli della duchessa.
Vedete ciò che mi costringete a ripetervi: fuggite,
ve lo impongo....»
La lettera era assai lunga: certi passi, come il «ve lo
impongo» che abbiamo riferito, diedero all'amore di Fabrizio
momenti di deliziosa speranza. Gli pareva che,
pure tra espressioni assai riservate, il fondo di una gran
tenerezza vi si scorgesse: ma la sua inesperienza in questo
genere di battaglie lo traeva in altri momenti a non
vedere in quella lettera più che una espressione di semplice
amicizia o di umanità.
Del resto tutto quanto v'era detto non lo fece mutar di
proposito: anche ammesso che i pericoli di cui ella gli
parlava fossero reali, non metteva dunque conto di comperare
con qualche rischio la gioia di vederla tutti i giorni?
Che vita sarebbe stata la sua quando si fosse ancora
rifugiato a Bologna o a Firenze? Poiché, scappando dalla
cittadella, non poteva certo sperar che gli permettessero
di vivere a Parma. E, quand'anche il principe si mutasse
a tal segno da concedergli la libertà (cosa ben lungi
dal parere probabile, perché in lui, Fabrizio, un parti-
467
to potente vedeva lo strumento per abbattere il conte
Mosca), come vivrebbe a Parma, ove da Clelia lo separava
l'odio implacabile fra i due partiti? Una volta al
mese, due forse, il caso li condurrebbe nello stesso salotto:
ma quando ciò pure accadesse, che specie di colloqui
avrebbe potuto tenere con lei? E come ritrovare
quella cara intimità di cui per ore e ore godeva adesso
ogni giorno? Che sarebbero state quelle conversazioni
di salotto in confronto a quelle che facevano lì coi loro
alfabeti? «Se questa vita di delizie e questa probabilità
unica forse di felicità mi dovesse costar qualche pericolo,
che male sarebbe? Avrei pur sempre la gioia di poterle
dar così una prova del mio amore!»
La lettera di Clelia gli parve un'occasione ottima per
chiederle un appuntamento: oggetto costante e unico de'
suoi desideri. Non aveva potuto parlarle che un momento,
entrando in fortezza, e da quel momento eran corsi
oramai più di ducento giorni.
Il modo d'incontrarsi con Clelia si presentava facile:
l'ottimo don Cesare accordava a Fabrizio una mezz'ora
di passeggiata sulla terrazza della torre Farnese tutti i
giovedì nelle prime ore del pomeriggio: ma gli altri
giorni della settimana, questa passeggiata, che tutti da
Parma e dai dintorni avrebbero facilmente potuto notare,
con grave compromissione del governatore, aveva luogo
di sera. Per salire sulla terrazza della torre Farnese, non
c'era altra scala che quella del piccolo campanile comunicante
con la lugubre cappella, rivestita di marmi bianchi
e neri, e della quale forse il lettore si rammenta.
468
Grillo accompagnava Fabrizio fino alla cappella, e gli
apriva la scaletta del campanile: dover suo sarebbe stato
di seguirlo; ma poiché le serate cominciavano a esser
frizzanti, lo lasciava salir solo, chiudeva a chiave il
campanile e tornava a scaldarsi in camera sua. Perché
dunque, una sera, Clelia non avrebbe potuto farsi accompagnar
da una cameriera fino alla cappella?
Tutta la lunga lettera con cui rispose a quella di Clelia
mirava ad ottener questo appuntamento: e quanto al resto,
con assoluta sincerità e come si fosse trattato d'altri,
le confidava le ragioni che lo decidevano a non muoversi
dalla cittadella.
«Io m'espongo ogni giorno a mille morti per aver la
gioia di parlarvi con l'aiuto de' nostri alfabeti che ora ci
servono speditamente, e voi volete ch'io faccia la sciocchezza
d'esiliarmi a Parma o forse a Bologna o a Firenze?
Vorreste ch'io camminassi per allontanarmi da voi?
Impossibile: ve lo prometterei inutilmente, perché non
potrei mantener la promessa.»
Risultato di questa domanda di appuntamento fu che
Clelia non si fece veder per cinque giorni durante i quali
ella non andò all'uccelliera se non nei momenti in cui
sapeva che Fabrizio non avrebbe potuto valersi dell'apertura
fatta nella tramoggia. Egli ne fu desolato; e concluse
che, non ostante certi sguardi che gli avevan fatto
concepire pazze speranze, mai era riuscito a inspirare a
Clelia nulla più che una buona amicizia. «E allora, — si
domandò — che m'importa della vita? Se il principe me
la toglie, sia il benvenuto! Ragione di più per non muo-
469
vermi di qui.» Rispondere la notte ai segnali della torre
lontana, gli era fastidio: e la duchessa lo credé addirittura
impazzito, quando nelle trascrizioni dei segnali che
Lodovico le portava ogni mattina, lesse queste strane
parole: «Io non voglio fuggire, voglio morir qui».
In questi cinque giorni così amari a Fabrizio, Clelia
era più addolorata di lui. Le stava in mente questa idea
così opprimente per un animo generoso: «Il dover mio è
di rifugiarmi in un convento lontano: quand'egli saprà
ch'io non sono più qui, e glielo farò sapere dai carcerieri,
si deciderà a tentare la fuga. Ma andare in convento
vuoi dire rinunziar per sempre a rivederlo! Rinunziare
ora, quando mi dà chiara prova che l'affetto che ha potuto
un tempo sentire per la duchessa non esiste più! Dopo
sette mesi di prigione che han rovinato la sua salute, egli
rifiuta la libertà! Che altra più commovente testimonianza
si potrebbe chiedergli? Un uomo leggero, quale i cortigiani
lo hanno dipinto, avrebbe sacrificato venti amanti
per fuggire un giorno prima! E che non avrebbe fatto,
per uscire da una prigione dove ogni giorno si corre il
rischio di essere avvelenati?»
Clelia mancò di coraggio, e commise il grande errore
di non cercare in un convento un rifugio: ciò che le
avrebbe dato anche modo di romper senz'altro col marchese
Crescenzi. Ormai, commesso lo sbaglio, come resistere
a quel giovine così simpatico e innamorato al
punto da esporsi a pericoli orribili per il solo piacere di
vederla da una finestra all'altra?
Dopo cinque giorni d'intime lotte, a quando a quando
470
inasprite da un senso di disprezzo di sé medesima, Clelia
si decise a rispondere. Per verità, essa rifiutò l'appuntamento,
e in forma assai dura, ma da quel punto la pace
fu perduta per lei: ogni momento l'accesa fantasia le dipingeva
Fabrizio moribondo per il veleno propinatogli e
sette o otto volte al giorno correva all'uccelliera per accertarsi
che era vivo ancora.
«Se è ancora in fortezza, — pensava — se è esposto
agli orrori che la fazione Raversi sta tramando contro di
lui, è colpa mia; è perché io non ho avuto il coraggio di
fuggire in convento. Che pretesto avrebbe avuto per restar
qui quando fosse stato certo ch'io me n'ero andata
per sempre?»
E timida e orgogliosa com'era, si ridusse a correre il
rischio d'un rifiuto da parte di Grillo; peggio: si espose a
tutti i commenti che questo uomo avrebbe potuto pigliarsi
la libertà di fare sulla sua strana condotta. Scese
all'umiliazione di farlo chiamare e di dirgli, tremando
nella voce che tradiva così il suo segreto, che tra pochi
giorni il signor Del Dongo sarebbe stato libero, che la
duchessa Sanseverina stava facendo pratiche attivissime
a ciò; che era necessario qualche volta aver l'immediata
replica del prigioniero per certe proposte fattegli: e perciò
lo invitava a permettere che il signor Del Dongo
aprisse un piccolo foro nella tramoggia affinché essa potesse
comunicargli, per segni, le notizie che la signora
Sanseverina le mandava anche più volte nella stessa
giornata.
Grillo sorrise, l'assicurò di tutta la sua rispettosa ob-
471
bedienza e non aggiunse parola; Clelia gli fu gratissima
di quel mezzo silenzio: era evidente che egli sapeva benissimo
quanto si faceva da mesi.
Appena uscito il carceriere, ella corse a far il segnale
convenuto per chiamar Fabrizio nelle grandi occasioni;
gli raccontò quel che aveva fatto, e soggiunse: — Voi
volete morire avvelenato: io spero, uno di questi giorni,
d'avere il coraggio di lasciar mio padre e d'andarmi a
nascondere in un convento lontano; e dovrò a voi questa
obbligazione; ma allora, spero, non rifiuterete più le offerte
che vi si faranno per trarvi di qui. Finché ci siete,
io passo momenti di terrori insensati: in vita mia non ho
fatto mai male a nessuno, e mi par d'esser io cagione
della vostra morte. Un'idea simile a proposito d'un qualunque
sconosciuto mi farebbe impazzire. Pensate come
mi trovo quando penso che un amico il quale sì, mi da
gravi motivi di lagnanza per la sua irragionevolezza, ma
insomma un amico, che vedo da tanto tempo tutti i giorni,
e tra le angosce della morte! Qualche volta sento il
bisogno di accertarmi, vedendovi, che siete ancora vivo!
Per togliermi a queste orribili angustie, son giunta a
chiedere una grazia a un subalterno che avrebbe potuto
negarmela, che tuttavia può tradirmi. E chi sa se non sarebbe
meglio ch'egli mi denunciasse a mio padre! Io
partirei subito pel convento, e non sarei più complice involontaria
delle vostre crudeli follie. Ma, credetemi,
così non si può durare: voi obbedirete alla duchessa!
Siete contento, amico crudele? Son io che vi spingo a
tradire mio padre. Chiamate Grillo e fategli un regalo».
472
Fabrizio era così innamorato, ogni espressione della
volontà di Clelia gli dava tali sgomenti, che neppur questo
singolare discorso bastò a infondergli la certezza
d'esser riamato. Chiamò Grillo e gli pagò lautamente le
passate condiscendenze, e gli disse che per l'avvenire,
ogni volta che avrebbe fatto uso del suo osservatorio, gli
avrebbe dato un zecchino. Grillo fu arcicontento di queste
condizioni.
— Monsignore, io le parlerò col cuore sulle labbra.
Perché vuol seguitare a mangiar il pranzo freddo ogni
giorno? è tanto semplice evitare il veleno: invece d'un
cane, ne terrò parecchi; e lei potrà far loro assaggiar tutti
i piatti che vorrà: quanto al vino gliene darò del mio e
lei non beverà goccia se non dalle bottiglie che avrò io
prima incignato. Ma le raccomando il segreto assoluto:
un carceriere deve veder tutto e non indovinar mai nulla
di nulla. Se Vostra Eccellenza vuoi la mia rovina, basta
che si lasci sfuggir la menoma parola, anche con la signorina
Clelia: le donne son donne! Domani si bisticciano,
metta caso, e doman l'altro, per vendicarsi, lei va a
raccontar tutto a suo padre, a cui non parrebbe vero d'aver
tanto in mano da far impiccare un carceriere! Dopo
il Barbone, è forse l'essere più perverso della cittadella:
e qui sta il maggior pericolo di Vostra Eccellenza. Sa
maneggiare i veleni, ne stia sicuro! E non mi perdonerebbe
la trovata di aver tre o quattro cagnoli.
Ci fu un'altra serenata. Ormai Grillo rispondeva a tutte
le domande di Fabrizio: si era bensì ripromesso d'esser
prudente, e di non tradire la signorina Clelia, la qua-
473
le, secondo lui, pur essendo in procinto di sposare il
marchese Crescenzi, l'uomo più ricco degli Stati di Parma,
faceva all'amore, per quel tanto che le mura della
prigione consentivano, con l'amabile monsignor Del
Dongo. Rispondeva alle ultime domande sulla serenata,
quando sbadatamente si lasciò scappar detto: — Pare
che si sposeranno presto. — Si può immaginare l'effetto
di queste parole!
La notte, ai segnali della lampada, Fabrizio non rispose
se non per dire ch'era ammalato: e la mattina dopo,
quando verso le dieci Clelia comparve all'uccelliera, le
domandò con un tono di cortesia cerimoniosa, affatto
nuovo tra loro, perché non gli avesse mai francamente
detto che amava il marchese Crescenzi e che stava per
sposarlo.
— Perché non è vero nulla — rispose Clelia con impazienza.
Bisogna bensì aggiungere che il resto della risposta
fu meno esplicito: Fabrizio glielo fece notare, e
profittò dell'occasione per ripetere la domanda di un appuntamento.
Ella al veder messa in dubbio la sua buona
fede consentì subito, pur facendo osservare che innanzi
a Grillo ella si disonorava per sempre. E la sera, a buio,
comparve, in compagnia della sua cameriera, nella cappella
di marmo nero. Si fermò nel mezzo, sotto la lampada:
la cameriera e Grillo se ne andarono presso l'uscio,
un trenta passi distante, Clelia, tutta tremante di
commozione, aveva preparato un bel discorso: avrebbe
voluto non lasciarsi sfuggire confessioni compromettenti;
ma la passione ha una logica inesorabile: il profondo
474
interesse che essa pone nel conoscer la verità, non le
permette vane cautele: al tempo stesso che la devozione
ch'essa professa per ciò che ama, le risparmia ogni timore
di offendere.
Da otto mesi Fabrizio non vedeva da vicino che carcerieri.
Restò lì per lì abbagliato da quella straordinaria
bellezza; ma il nome del marchese Crescenzi lo risconvolse;
e il suo furore crebbe quando si convinse che Clelia
rispondeva con ogni circospezione. Ella stessa sentì
di rafforzare i sospetti che avrebbe voluto distruggere: e
il persuadersene le fu penosissimo.
— Siete contento — disse crucciata e con le lagrime
agli occhi — d'avermi fatto passar sopra a tutti i riguardi
ch'io debbo a me stessa? Fino al tre agosto dell'anno
scorso io non avevo provato che repulsione per gli uomini
che avevan cercato di piacermi. Sentívo un disprezzo
senza misura, probabilmente esagerato, per la
gente di Corte: tutti coloro che della Corte gioivano i favori,
mi spiacevano. All'opposto, un prigioniero che il
tre di agosto fu chiuso nella cittadella mi parve aver doti
eccezionali. Senza rendermene conto, provai da prima
tutti i tormenti della gelosia: le attrattive d'una donna affascinante,
e che io conosco bene, eran pugnalate pel
mio cuore, perché credevo, e lo credo un po' ancora, che
quel prigioniero l'amasse. Le persecuzioni del marchese
Crescenzi che già tempo addietro aveva chiesto la mia
mano, ricominciarono più pressanti: egli è molto ricco e
noi non abbiamo né denari né terre al sole. A quelle insistenze
opponevo una tranquilla fermezza quando mio
475
padre pronunziò la parola fatale: convento! Capii che, se
abbandonavo la cittadella non m'era più possibile vigilar
sulla vita del prigioniero alle cui sorti già m'interessavo.
Fino allora, mediante precauzioni che furono il mio capolavoro,
mi era riuscito di far ch'egli neppur sospettasse
dei pericoli che lo minacciavano; e avevo fermo il
proposito di non tradir né mio padre né il mio segreto;
ma la donna intelligentissima, attivissima e di una indomabile
volontà che protegge il prigioniero, gli offrì,
come io suppongo, dei mezzi d'evasione: egli li rifiutò e
volle persuadermi che non fuggiva dalla fortezza per
non allontanarsi da me. Allora io commisi un grave errore:
combattei per cinque giorni, mentre avrei dovuto
subito rifugiarmi in convento: modo assai semplice di
finirla col marchese Crescenzi. Non ho avuto la forza di
lasciar la cittadella; e ora sono perduta! Io mi sono avvinta
a un uomo leggero: so quale è stata a Napoli la sua
condotta: come posso credere che egli sia mutato? Chiuso
in una prigione rigorosa, ha fatto la corte alla sola
donna che gli era possibile di vedere: uno svago nella
noia. Ma siccome non poteva parlarle che con qualche
difficoltà, questo svago ha assunto la falsa apparenza
d'una passione. E poiché questo prigioniero gode giustamente
fama di uomo coraggioso, s'immagina di provar
che il suo amore non è un capriccio passeggero, con lo
esporsi a grandi pericoli per seguitare a veder la persona
che si figura di amare. Ma, appena sarà in una città
grande, tra nuove seduzioni della vita brillante, tornerà
ad essere quel che fu sempre, un uomo dedito alle dissi-
476
pazioni e alla galanteria, e la sua povera compagna di
prigione finirà i suoi giorni in un convento, dimenticata,
e col mortale rammarico di avergli palesato i suoi sentimenti.
Questo discorso, di cui non abbiam riferito che i tratti
principali, fu, com'é facile indovinare, interrotto venti
volte da Fabrizio. Egli era perdutamente innamorato,
convinto di non aver conosciuto l'amore avanti di conoscer
Clelia, e che suo destino era non vivere che per lei.
Così il lettore può immaginare le belle cose che andava
dicendo, quando la cameriera avvertì la padroncina ch'eran
sonate le undici e mezzo e che il generale poteva
tornar da un momento all'altro. La separazione fu crudele.
— Forse è l'ultima volta che vi vedo — disse Clelia al
prigioniero. — Un fatto, che è troppo evidentemente negli
interessi della cricca Raversi, può offrirvi un ben triste
modo di provarmi la vostra costanza. — E lo lasciò
singhiozzando, piena di vergogna di non riuscire a nascondere
le sue lagrime alla cameriera e, soprattutto, al
carceriere. Un secondo colloquio non sarebbe possibile
se non quando il generale avvisasse di dover passar la
serata in società; e poiché da quando Fabrizio era in carcere,
data la curiosità che destava, era sembrato prudente
al Conti d'aver quasi sempre la gotta, le sue gite in
città, subordinate alle esigenze d'una saggia politica,
non si deliberavano per lo più che al momento di salire
in carrozza.
Dalla sera dell'appuntamento nella cappella marmo-
477
rea, la vita di Fabrizio fu tutta un'estasi. Certo, gli pareva
che grandi ostacoli s'opponessero alla sua felicità, ma
aveva la gioia, non sperata fino allora, di sapersi amato
dalla divina creatura, oggetto di tutti i suoi pensieri.
Tre notti dopo, le segnalazioni luminose cessarono
presto: presso a poco sulla mezzanotte; nel momento in
cui terminavano, poco mancò che Fabrizio avesse la testa
fracassata da una palla di piombo che lanciata entro
la parte superiore della tramoggia sfondò l'impannata
alla finestra e venne a cadergli fra i piedi.
Il peso della palla era minore di quanto si sarebbe creduto
a giudicar dal volume: Fabrizio l'aprì e trovò una
lettera della duchessa. Per mezzo dell'arcivescovo ch'ella
sapeva lusingare con grande cura, era arrivata ad aver
dalla sua un soldato di presidio nella fortezza: e questi,
accortissimo, ingannava con arte le sentinelle poste a
guardia sugli angoli e sulla porta del palazzo del governatore
o trovava il verso di mettersi d'accordo con loro.
«Bisogna che tu ti salvi con delle corde: io tremo nel
darti questo consiglio e ho titubato due mesi prima di
dirti queste parole: ma le cose si fan sempre più buie, e
bisogna aspettarsi quanto v'ha di peggiore. A proposito:
ricomincia subito i segnali col lume e assicuraci che hai
ricevuto questa lettera pericolosissima: segna P. B. G.
alla monaca ossia quattro, dodici e due: io non potrò tirar
fiato finché non abbia visto questi segnali. Sono alla
torre e risponderò N. e O.: sette e cinque. Ricevuta questa
risposta, non far altri segnali e pensa solo a capir la
mia lettera.»
478
Fabrizio s'affrettò a far le indicazioni convenute, e a
queste seguì la risposta annunciata; poi continuò a leggere.
«C'é da aspettarsi quanto v'ha di peggiore, me lo hanno
assicurato le tre persone in cui ho piena fiducia,
avendomi giurato sul Vangelo che mi avrebbero detta
tutta la verità, per quanto potesse esser penosa. Il primo
minacciò il chirurgo, che ti voleva denunciare a Ferrara,
col coltello alla mano; il secondo è quegli che al tuo ritorno
da Belgirate ti disse che a rigore sarebbe stato più
prudente tirare una pistolettata al cameriere che arrivava
nel bosco cantando e menando per la cavezza un bel cavallo
un po' magro. Il terzo non lo conosci: è un ladrone
di prim'ordine, amico mio, uomo d'azione come ce n'é
pochi, e coraggioso al pari di te. Per questo gli ho domandato
ciò che dovresti fare. E tutti tre, senza saper
l'uno dell'altro, m'han detto che val meglio rischiar di
rompersi il collo, che durare ancora undici anni e quattro
mesi, nel timore continuo di un molto probabile avvelenamento.
«Bisogna dunque che per un mese tu ti eserciti in camera
tua a salire e scendere per mezzo di una corda annodata.
E un giorno di festa che alla guarnigione della
cittadella sarà fatta una distribuzione di vino, tenterai la
grande impresa. Avrai tre corde di seta e canapa, dello
spessore d'una penna di cigno: la prima d'ottanta piedi
per scendere i trentacinque piedi dalla tua finestra agli
aranci; la seconda di trecento piedi (e qui è il difficile a
cagione del peso) per i centottanta, quant'é l'altezza del
479
muro della torre grande; e una terza di trenta piedi che ti
servirà a venir giù dal bastione. Io passo le giornate a
studiare il gran muro a levante, cioè dalla parte di Ferrara:
una crepa prodotta da un terremoto è stata chiusa con
un contrafforte che viene a fare un piano inclinato. Il
mio brigante afferma che si sentirebbe di scendere da
questo lato senza troppe difficoltà e senz'altro rischio
che di qualche sbucciatura, lasciandosi andare su questo
piano inclinato; per la verticale son ventotto piedi d'altezza:
e questa è la parte meno sorvegliata.
«Peraltro, tutto considerato, il mio brigante, che tre
volte è evaso e che ti piacerebbe se tu lo conoscessi,
sebbene egli odii la gente del tuo ceto, e che è agile e
svelto come te, dice che gli parrebbe meglio scender da
ponente, proprio di fronte al palazzetto dove un tempo
stava la Fausta; e che al signor Fabrizio è notissimo. Ragione
della preferenza è che il muro, sebbene poco inclinato,
è pieno di cespugli, di pezzetti di legno piccoli
come il dito mignolo, che possono, se non ci si bada, far
qualche scorticatura, ma sono utilissimi per sorreggersi.
Anche stamani guardavo questo muro a ponente con un
ottimo cannocchiale; il punto da scegliere è precisamente
sotto una pietra nuova che han rimessa sulla balaustrata
due o tre anni fa. Verticalmente al disotto di questa
pietra vedrai prima uno spazio d'una ventina di piedi:
bisogna andarci lentissimamente (tu ti figuri come il
mio cuore sussulta dandoti queste terribili indicazioni;
ma il coraggio consiste nello scegliere il minor male,
per quanto appaia spaventoso). Dopo questo spazio sco-
480
perto, troverai ottanta o novanta piedi di cespugli assai
forti, dove si vedon volar degli uccelli; poi ancora uno
spazio d'una trentina di piedi senz'altro che erbe, violacciocche
e parietarie; finalmente, vicino a terra, ancora
una ventina di piedi di cespugli, e una trentina da poco
rintonacati.
«Questo lato mi par preferibile, perché sotto la pietra
nuova che t'ho detto, c'é una baracca di legno, costruita
da un soldato nel suo giardinetto; il capitano del genio
addetto alla fortezza può obbligarlo a demolirla: è alta
un diciassette piedi, con un tetto di pattume appoggiato
al muro della cittadella. E quel che mi tenta è appunto il
tetto, che, in caso di qualche sciagurato accidente, ammortirebbe
la caduta. Una volta giunto là, sei nella cinta
dei bastioni, quasi non guardata: se ti arrestassero, spara
un colpo di pistola o due, e difenditi per qualche minuto.
Il tuo amico di Ferrara e un altro uomo di cuore, quello
ch'io chiamo il «brigante», hanno delle scale e voleranno
in tuo aiuto. Il bastione non è alto che ventitré piedi a
scarpata: io sarò là con un buon numero di gente armata.
«Spero di poterti far avere altre cinque o sei lettere
con lo stesso mezzo. Ripeterò su per giù le stesse cose
in altri termini per metterci bene d'accordo. Puoi immaginare
con che cuore ti dico che l'uomo "dalla pistolettata
al cameriere", che dopo tutto è un uomo eccellente e
pentitissimo, crede che te la caverai con la rottura d'un
braccio. Ma il mio brigante, che in queste faccende ha
molto maggiore esperienza, è di parere che se tu scendi
pian pianino senza furia, la libertà non ti costerà che
481
qualche scorticatura. La gran difficoltà è farti aver le
corde: da quindici giorni non penso che a questo.
«Non rispondo neppure a quella pazzesca esclamazione,
sola sciocchezza che tu abbia detto in vita tua: «Io
non voglio fuggire». L'uomo "dalla pistolettata" esclamò
che la noia ti aveva fatto ammattire. Non ti nascondo
che noi abbiamo ragione di temere imminenti pericoli
che faran forse anticipare il giorno della tua fuga: per
darti notizia di questo pericolo la lampada dirà: «S'é incendiato
il castello». Tu risponderai: «Son bruciati i
miei libri?»
La lettera scritta in caratteri microscopici in carta sottilissima
conteneva ancora cinque o sei pagine di minuti
particolari.
«Tutto questo è bellissimo e ben trovato, — disse Fabrizio
— e io debbo eterna riconoscenza alla duchessa e
al conte. Crederanno forse ch'io abbia paura; il fatto è
ch'io non scappo! Ma quando mai uno è scappato dal
luogo dove ha trovato la più grande delle felicità, per
precipitarsi in un orribile esilio, dove mancherebbe perfino
l'aria da respirare? E che farei dopo un mese ch'io
fossi a Firenze? Certo mi travestirei in qualche modo
per poter venire a gironzare intorno a questa fortezza,
con la speranza di incontrare uno sguardo!»
Il giorno dopo ebbe paura: era al suo osservatorio,
verso le undici, guardando il magnifico paesaggio, e
aspettando il momento di veder Clelia, quando Grillo
entrò affannato in camera:
— Presto, presto, monsignore, si metta a letto e finga
482
d'esser malato. Salgono tre giudici. La interrogheranno;
pensi bene prima di rispondere; cercheranno d'imbrogliarla.
E così dicendo, s'affrettava a chiudere la piccola apertura
della tramoggia, spingeva Fabrizio sul letto e lo copriva
con due o tre mantelli.
— Dica che è molto sofferente, e parli poco e si faccia
ripeter le domande, per aver tempo di pensarci su.
I tre giudici entrarono. «Tre evasi dalle patrie galere e
non tre giudici» pensò Fabrizio al veder quelle facce
ignobili. Vestivano toghe nere; salutarono gravemente e
presero, senza dir parola, le tre seggiole ch'erano nel
gabbiotto.
— Signor Fabrizio Del Dongo, — disse l'anziano —
noi siamo dolenti della penosa missione che è nostro dovere
compiere. Siamo qui per annunciarle la morte di
Sua Eccellenza il signor marchese Del Dongo, suo padre,
secondo gran maggiordomo del regno lombardo-veneto,
cavaliere gran croce degli ordini ecc. ecc.
Fabrizio ruppe in pianto. Il giudice continuò:
La signora marchesa Del Dongo, sua madre, le dà
partecipazione della luttuosa notizia in una lettera; ma
siccome ella vi aggiunge osservazioni sconvenienti, la
Corte di giustizia con ordinanza di ieri ha stabilito che
di questa lettera le si comunicasse solo un estratto: di
questo estratto il signor cancelliere Bona le darà subito
lettura.
La lettura terminata, il giudice si avvicinò a Fabrizio,
sempre steso sul letto, e gli mostrò nella lettera di sua
483
madre i passi dei quali eran state lette le copie: e Fabrizio
adocchiò le parole «prigione iniqua», «crudele punizione
per un delitto insussistente» e capì la ragione di
quella visita. Ma, nel suo disprezzo per magistrati disonesti,
non aggiunse che queste parole:
— Io son malato, signori, sfinito di languore; mi scusino
se non posso levarmi.
Usciti i giudici, Fabrizio pianse ancora a lungo, poi si
domandò: «Ma sono io dunque un ipocrita? Perché mi
pare di non avergli mai voluto bene».
Quel giorno e i seguenti, Clelia fu assai triste: lo chiamò
più volte, ma egli ebbe appena il coraggio di dirle
poche parole. La mattina del quinto giorno dopo il primo
convegno, lo avvertì che nella serata verrebbe nella
cappella di marmo.
— Poche parole soltanto: — gli disse entrandovi: tremava
a tal punto da doversi appoggiare alla cameriera
dopo averla rimandata sulla porta della cappella — datemi
la vostra parola d'onore — soggiunse con voce appena
intelligibile — datemi la vostra parola d'onore di obbedire
alla duchessa, e di tentar la fuga quand'ella ve lo
dirà e nei modi che vi indicherà: o domani io vo in convento,
e vi giuro che in vita mia non vi rivolgerò più la
parola. Fabrizio tacque.
— Promettetemi, — disse ella con le lagrime agli occhi
e quasi fuori di sé — o questa è l'ultima volta che ci
parliamo. La mia vita, per cagion vostra, è orribile: voi
restate qui per me, e ogni giorno può esser l'ultimo vostro!
484
Era così sfinita che dové appoggiarsi a una grande
poltrona, posta già in quella cappella per uso del principe
prigioniero: era per svenire.
— Che debbo promettere? — chiese Fabrizio in grande
abbattimento.
— Lo sapete.
— Giuro dunque di gittarmi con piena coscienza nella
più orribile delle sciagure, e di condannarmi a viver lontano
da tutto ciò che amo a questo mondo.
— Voglio promesse più precise.
— Giuro d'obbedire alla duchessa, e di tentar la fuga
quando e come vorrà. Ma che sarà di me una volta lontano
da voi?
— Giurate di fuggire qualunque cosa possa accadere.
— Come? sposerete il marchese Crescenzi, quand'io
non ci sarò più?
— Oh Dio! che stima avete di me! ma giurate o io
non avrò più pace per un solo minuto nell'anima mia.
— Ebbene, giuro di fuggire quando la Sanseverina
me lo imporrà, checché avvenga.
Ottenuto questo giuramento, Clelia era così sfinita
che dové andarsene.
Ringraziò Fabrizio, e aggiunse:
— Tutto era disposto per la mia fuga domattina, se vi
foste ostinato a restare. Vi avrei visto per un momento e
sarebbe stata l'ultima volta: ne avevo fatto voto alla Madonna.
Ora, appena potrò aver un momento libero, andrò
a esaminare il muro terribile sotto la pietra nuova
della balaustrata.
485
Il giorno dopo la vide così pallida che ne provò un
vivo senso d'angustia. Ella dalla finestra dell'uccelliera
gli disse:
— Non c'é da illudersi, amico mio: il nostro affetto è
colpevole, e son certa che ci coglierà qualche sventura;
potrete forse essere scoperto, mentre cercate fuggire, se
pur non avviene anche di peggio; ma bisogna seguire i
suggerimenti della prudenza umana, che vuole si tenti
qualunque cosa. Per scender fuori dalla gran torre vi bisogna
una corda solida di più che ducento piedi. Per
quanto io mi sia data da fare dacché conosco i progetti
della duchessa, non sono riuscita che a procurarmi dei
pezzi di corda che fra tutti non arrivano che a una cinquantina
di piedi. Per ordine del governatore tutte le
funi che si trovano in fortezza sono bruciate; e tutte le
sere si levano e si ripongono le corde de' pozzi, che poi
son così deboli che si rompono qualche volta nel tirar su
leggerissimi pesi. Dio mi perdoni: io tradisco mio padre,
e lavoro, figlia snaturata, a preparargli dolori mortali.
Pregate per me, e se salvate la vita fate voto di consacrarla
tutta alla gloria di Dio.
«Mi viene un'idea: tra otto giorni uscirò dalla cittadella
per assistere alle nozze d'una sorella del marchese
Crescenzi. Rientrerò naturalmente la sera, ma il più tardi
che mi sarà possibile, e può darsi che Barbone non s'arrischi
a guardar troppo pel sottile. A queste nozze della
sorella del marchese saranno le dame di Corte, e certo la
signora Sanseverina. Per amor di Dio, fate che una di
queste signore mi consegni un pacco di corde solide, ma
486
strettamente legate, in modo da far poco volume. A costo
di espormi a mille morti, io userò d'ogni mezzo anche
il più pericoloso per portar questo pacco nella cittadella
calpestando tutti i miei doveri. Se mio padre avesse
ad accorgersene, non vi vedrò più mai; ma qualunque
possa essere il destino che m'attende, sarò felice se, nei
limiti d'un'amicizia fraterna, avrò potuto cooperare a
salvarvi.»
La sera medesima, con la solita lampada, Fabrizio avvertì
la duchessa dell'occasione unica che si presentava
per fare entrare nella cittadella una quantità di corde sufficiente
allo scopo. Ma la supplicava di serbare il segreto,
anche col conte.
«È matto, — pensò la duchessa — la prigione l'ha
mutato tragicamente! Ei volge tutto in tragedia». E il
giorno dopo, un'altra palla di piombo, lanciata dal solito
fromboliere, portò al prigioniero la notizia del più gran
pericolo possibile: la persona che prendeva l'impegno di
far entrare le corde, gli salverebbe positivamente, sicuramente
la vita. Fabrízio si affrettò a dirlo a Clelia. La
lettera recava anche un profilo esatto del muro di ponente,
pel quale egli doveva scendere dall'alto della gran
torre, nello spazio compreso fra i bastioni: di lì la discesa
era facile, il bastione non avendo, come si sa, che
ventitré piedi di altezza. Sul verso del disegno, era in
minutissima scrittura un bel sonetto: un'anima generosa
esortava Fabrizio alla fuga, e a non lasciare deperire il
suo corpo e prostrare la sua bell'anima dagli undici anni
di prigionia che gli restavano tuttavia da sostenere.
487
A questo punto, un particolare necessario, e che spiega
come la duchessa osasse consigliare una fuga tanto
arrischiata, ci obbliga a interrompere un momento la
storia di questa temeraria intrapresa.
Come tutti i partiti quando non sono al potere, il partito
Raversi non era molto unito. Il cavalier Riscara detestava
il fiscale Rassi perché gli aveva fatto perdere
una causa importante, in cui, per dir la verità, egli Riscara
aveva torto; da lui il principe ricevé la lettera anonima
che lo avvertiva dell'invio ufficiale della sentenza
di Fabrizio al comandante della cittadella. La marchesa
Raversi, capo del gruppo, fu irritatissima di questo passo
falso, e ne fece dar subito avviso al suo amico avvocato
fiscale generale: a lei pareva naturalissimo ch'egli
cercasse sfuggire quanto si poteva dal conte Mosca finché
questi restava al potere. Il Rassi andò a palazzo, imperterrito,
sicuro di cavarsela con qualche pedata: il
principe non poteva fare a meno d'un giureconsulto abile,
e i soli due del paese, un giudice e un avvocato che
avrebbero potuto sostituirlo, il Rassi li aveva fatti esiliare
come liberali.
Il principe, furioso, lo copri d'ingiurie e gli andò contro
per picchiarlo.
— Eh! è una distrazione dell'impiegato: — rispose il
Rassi col maggior sangue freddo — la cosa è prescritta
dalla legge, e avrebbe dovuto esser fatta subito il giorno
dopo l'immatricolazione del signor Del Dongo nella cittadella.
Il segretario, zelante, avrà creduto d'essersene
dimenticato, e m'avrà fatto firmar la lettera di accompa-
488
gnamento come una pratica ordinaria.
— E tu pensi di darmi a credere di coteste frottole?
— gridò il principe più furioso che mai — di' piuttosto
che ti sei venduto a quel briccone del Mosca; e che per
questo t'ha data la croce. Ma per Dio! non te la caverai
con delle bòtte: ti farò mettere sotto processo e ti destituirò
vergognosamente.
— Io la sfido a farmi mettere sotto processo — rispose
il Rassi con grande tranquillità: sapeva che questo era
il modo più sicuro di calmarlo. — La legge è per me;
Vostra Altezza non ha un altro Rassi per saperla eludere.
E Vostra Altezza non mi destituirà: ci son de' momenti
in cui lei è severo, e in quei momenti ha sete di sangue:
ma nel tempo stesso le preme la stima degl'Italiani ragionevoli:
questa stima è una condizione sine qua non
per le sue ambizioni. In ogni caso lei mi richiamerà appena
un atto di severità sarà necessario al suo temperamento;
e al solito io le procurerò una sentenza ben formulata,
pronunciata da giudici timidi e abbastanza onesti,
la quale soddisfi le sue passioni. Vostra Altezza trovi
ne' suoi Stati, se le riesce, un altr'uomo così utile come
me!
E detto questo se ne andò: se l'era cavata con cinque o
sei calci e un colpo di regolo. Uscito da palazzo, partì
per la sua terra di Riva: nei primi impeti della collera
sovrana il pericolo di una pugnalata sapeva di correrlo;
ma, calmate le ire, era più che certo che avanti quindici
giorni un corriere lo avrebbe richiamato alla capitale. In
campagna, impiegò il tempo a studiare un modo sicuro
489
di mettersi in corrispondenza col conte Mosca. S'era infatuato
della baronia, e pensava che il principe teneva in
troppo gran conto quella gran cosa che è la nobiltà per
accordargliela mai; mentre il Mosca, orgoglioso della
sua stirpe, non faceva nessuna stima della nobiltà che
non risalisse almeno al quattrocento.
Il Rassi non s'era sbagliato: era in campagna da otto
giorni appena, quando un amico del principe, capitatoci
come per caso, gli consigliò di tornar subito a Parma. Il
principe lo ricevé sorridendo: ma, presa poi subito un'aria
grave, gli fece giurar sul Vangelo che avrebbe serbato
il segreto intorno a ciò che stava per confidargli. Il
Rassi serio serio giurò, e Sua Altezza, con gli occhi
fiammeggianti d'ira, cominciò a gridare che fino a quando
quel Del Dongo fosse vivo, non gli sarebbe parso
d'esser padrone a Parma.
— Non posso né cacciar la duchessa né tollerarne la
presenza: quei suoi sguardi mi provocano e mi avvelenano
la vita!
Dopo averlo lasciato sfogare un pezzo, il Rassi, fingendosi
preoccupatissimo, disse finalmente:
— Vostra Altezza sarà obbedita, certamente: ma la
cosa è di tremenda difficoltà. Non si può mandare a
morte un Del Dongo per l'uccisione d'un Giletti! è già
molto aver potuto trovarci pretesto a dodici anni di fortezza!
Eppoi credo che la duchessa abbia scovato tre dei
contadini che lavoravano agli scavi a Sanguigna, e che
si trovaron fuori dal fosso quando quel brigante del Giletti
aggredì il Del Dongo.
490
— Dove sono questi testimoni? — domandò il principe
irritato.
— Ma! suppongo nascosti in Piemonte. Ci vorrebbe
una congiura contro la vita di Vostra Altezza....
— No no, è un mezzo pericoloso: diventa un'istigazione.
— Pure, questo è tutto il mio arsenale ufficiale —
commentò il Rassi facendo l'innocentino.
— Resta il veleno....
— Ma chi lo darà? Quell'imbecille del Conti?
— Non sarebbe, dicono, alla sua prima prova. Bisognerebbe
farlo andare in collera; — ripigliò il Rassi —
ma poi, quando spacciò il capitano, non aveva ancora
trent'anni, era innamorato e senza confronto meno pusillanime
di quel ch'é oggi. Certamente alla ragion di Stato
tutto deve cedere; ma, preso così alla sprovvista, non saprei
pensar ad altri, per eseguire i suoi ordini, che a un
certo Barbone, impiegato alla cancelleria della cittadella,
e che il signor Del Dongo schiaffeggiò il giorno del
suo arresto.
Tranquillizzatosi il principe, la conversazione non finiva
più: quegli la troncò concedendo un mese di tempo
all'avvocato fiscale che ne voleva due e che, il giorno di
poi, ricevé una gratificazione segreta di mille zecchini.
Questi ci pensò tre giorni: il quarto tornò al suo ragionamento
che gli pareva stringente. «Soltanto il conte Mosca
mi può mantener le promesse, perché, se mi fa barone,
mi da cosa di cui non fa conto affatto; poi, avvertendolo,
io mi risparmio un reato, pel quale sono stato pa-
491
gato anticipatamente; infine vendico le prime umiliazioni
che "il cavalíer Rassi" abbia subite.» E la notte dopo,
comunicò al primo ministro tutta la conversazione avuta
col sovrano.
Il conte Mosca faceva in segreto la corte alla duchessa:
vero è che in casa di lei non andava che una o due
volte al mese, ma quasi tutte le settimane, e ogni volta
che sapeva trovar qualcosa da dirle di Fabrizio, la duchessa,
accompagnata dalla Checchina, andava sul far
della notte a passar qualche momento nei giardini del
conte. Era riuscita a ingannare il suo cocchiere, che pur
era fidatissimo, e che la credeva in visita in una casa vicina.
Si può immaginare se il conte, appena avuta la gravissima
confidenza del Rassi, si affrettasse a fare alla duchessa
il segnale convenuto.
Per quanto si fosse verso la mezzanotte, ella lo fece
pregare dalla Checchina di passar subito da lei: ed egli
commosso, come un innamorato, di questa apparenza
d'intimità, esitò a dirle tutto. Temeva che il dolore la facesse
impazzire.
Dopo aver cercato de' mezzi termini per mitigar la fatale
notizia, dové pur finire col dirle tutto. Serbar un segreto
che ella volesse conoscere, non era in potere di lui.
Da nove mesi ormai la sventura aveva temprato quell'indole
invigorita, quell'anima ardente, e la duchessa non
diede in pianti e in ismanie. La sera dopo fece segnalare
a Fabrizio il grave pericolo.
«S'é incendiato il castello.»
492
Egli rispose:
«Son bruciati i miei libri?»
E la notte stessa gli fece recapitare una lettera in una
palla di piombo; otto giorni dopo si celebrarono le nozze
della sorella del marchese Crescenzi. La duchessa fu
della cerimonia e vi commise una gravissima imprudenza
della quale sarà detto a suo tempo.
493
XXI
Un anno circa avanti che la sventura colpisse così duramente
la duchessa Sanseverina, ella aveva fatto una
singolare conoscenza: un giorno che aveva la luna,
come dicono a Parma, era andata all'improvviso, verso
sera, alla sua villa di Sacca poco al di là di Colorno, sulla
collina che domina il Po. Si dilettava di abbellire questa
sua campagna: le piaceva la grande foresta che corona
la collina e giunge fin quasi alla villa: e ci faceva
tracciar pittoreschi sentieri.
— Vi farete rapir dai briganti, mia bella duchessa: —
le disse una volta il principe — non è possibile che un
bosco, dove si sa che voi andate passeggiando, resti deserto.
— E diede un'occhiata al conte, del quale sperava
stuzzicare la gelosia.
— Non ho timori, Altezza Serenissima, — rispose la
duchessa con aria ingenua. — Anche quando vado a
spasso pei boschi, sto sempre tranquilla, confortata da
questo pensiero: non ho mai fatto male a nessuno: chi
potrebbe odiarmi? — Parvero parole audaci: ricordavano
le ingiurie dette da' liberali del paese, gente insolentissima.
Il giorno della passeggiata che diciamo, lo scherzo
del principe le tornò in mente, nel vedere un uomo assai
mal in arnese che la seguiva da lontano nel bosco. A una
svoltata a secco, questo sconosciuto le si trovò così vici-
494
no ch'ella ebbe paura. Istintivamente chiamò il guardacaccia,
ch'era rimasto un migliaio di passi addietro nel
giardino della villa. Lo sconosciuto ebbe tempo d'avvicinarsele
ancora, e le si gettò ai piedi. Era giovine, bell'uomo,
ma sordido nelle vesti e stracciato: il suo vestito
era a brandelli, ma ne' suoi occhi si riflettevano intimi
ardori.
— Son condannato a morte; sono il medico Ferrante
Palla, e muoio di fame io e i miei cinque figliuoli.
La duchessa aveva osservato ch'egli era orribilmente
magro; ma i suoi occhi eran così belli e così pieni di
esaltazione che le tolsero ogni sospetto di avere innanzi
a sé un malfattore. «Palagi — pensò — avrebbe dovuto
far degli occhi simili al San Giovanni nel deserto che ha
dipinto per la cattedrale.» Questa idea di San Giovanni
le fu suggerita dalla straordinaria magrezza di Ferrante.
Gli diede tre zecchini che aveva nella borsetta, scusandosi
di offrir così poco, perché allora appunto aveva pagato
un conto al giardiniere. Ferrante la ringraziò fervorosamente.
— Ah! in altri tempi, anch'io abitai le città, e
frequentai donne eleganti: dopo che, per compiere il
mio dovere di cittadino, mi son fatto condannare a morte,
vivo nel bosco, e la ho seguita non per chieder l'elemosina
o per derubarla, ma come un selvaggio affascinato
da una bellezza divina. E tanto tempo è che non ho
visto due belle mani!
Era rimasto in ginocchio: — Alzatevi — la duchessa
gli disse.
— Mi lasci restare cosi: questa posizione mi prova
495
che ora non rubo e mi riposa l'anima. Perché le diranno
che io, per vivere dacché mi han tolto l'esercizio della
mia professione, debbo rubare. Ma in questo momento
io non sono che un misero mortale che adora la sublime
bellezza.
La duchessa capì ch'era un po' pazzo: ma non ebbe
paura: vedeva negli occhi di quell'uomo un'anima ardente
e buona; e le fisionomie straordinarie non le dispiacevano.
— Sono medico, dunque. Corteggiavo la moglie del
farmacista Sarasine di Parma; un giorno, quegli ci sorprese:
cacciò lei e i tre figliuoli che a ragione sospettava
fossero miei e non suoi. Altri due ne ho avuti dopo: la
madre e cinque bambini vivono in estrema miseria in
una capanna che io stesso ho fabbricato con le mie
mani, qui nel bosco. Perché io debbo guardarmi dai gendarmi,
e la poveretta non vuole separarsi da me. Fui
condannato a morte; e giustamente: cospiravo! Io detesto
il principe che è un tiranno. Non fuggii per mancanza
di denari. Ma le mie sventure sono anche più gravi, e
mille volte avrei dovuto uccidermi: non amo più la donna
che m'ha dato cinque figli e che s'é perduta per me:
ne amo un'altra, Ma, se mi uccido, i cinque bambini e la
madre moriranno letteralmente di fame.
Si sentiva ch'era sincero.
— Ma come vivete? — domandò la duchessa commossa.
— La madre fila; e la figlia maggiore è in una masseria
di liberali a guardar le pecore: io... io rubo sulla stra-
496
da da Piacenza a Genova.
— E come mettete d'accordo il furto coi vostri principii
liberali?
— Prendo nota delle persone derubate; e se un giorno
mi riuscirà d'aver qualche cosa, le rimborserò. Io credo
che un tribuno del popolo, come sono io, faccia un lavoro
che in ragione del rischio valga le sue cento lire al
mese: e non rubo più di milleduecento lire all'anno. No,
ho sbagliato, qualche volta prendo qualche piccola somma
in più, per provvedere alle spese di stampa della mia
opera.
— Quale opera?
— La... avrà mai una Camera e un bilancio?
— Come? — disse la duchessa sbigottita — lei è il
famoso Ferrante Palla, uno dei più noti poeti del secolo?
— Famoso forse, disgraziatissimo di certo.
— E un uomo col suo ingegno è costretto a rubare per
vivere?
— Forse proprio per questo io ho un po' di ingegno.
Finora tutti gli scrittori che ebbero qualche celebrità furono
persone pagate dal governo o da quella confessione
religiosa che volevano scalzare. Io prima di tutto rischio
la vita; poi pensi, signora, ai sentimenti che m'agitano
quando sto per rubare! Sono nel vero? mi domando: il
mio posto di tribuno rende veramente servizi che valgano
cento lire mensili? Io ho due camicie, questo vestito
che lei vede; poche armi di poco valore, e son sicuro di
finir sulla forca: oso credere d'esser disinteressato. E sarei
felice se non fosse questo fatale amore che mi fa
497
aspramente tormentoso il vivere con la madre de' miei
figliuoli. La miseria mi pesa perché è brutta: mi piacciono
i bel vestimenti, le belle mani bianche...
Guardava quelle della duchessa in tal modo che le
tornò la paura.
— Addio, signore, — gli disse. — Posso esserle utile
in qualche cosa a Parma?
— Pensi qualche volta a questa quistione: ufficio mio
è tener desti i cuori, impedire che s'addormano nella falsa
prosperità materiale che danno le monarchie. Questo
servizio ch'io rendo a' miei concittadini vale cento lire al
mese?... La mia sventura è d'amare; — aggiunse dolcemente
— da due anni il mio cuore è pieno di lei; ma finora,
io la avevo potuta veder da lontano, senza farle
paura. — E fuggì con una velocità che sorprese la duchessa
e la rassicurò. «I gendarmi avrebbero da fare una
bella fatica ad acchiapparlo — pensò. — Insomma è
matto.»
— È matto, sicuro — le dissero i familiari quando
tornò alla villa. — Che è innamorato di lei, lo sappiamo
da un pezzo; quando la signora duchessa è qui, lo vediamo
gironzolar nelle parti più elevate del bosco, e quando
se n'é andata non tralascia mai di venire a sedersi nei
luoghi dove l'ha vista fermarsi, raccoglie i fiori che posson
esserle caduti di mano e li conserva lungamente attaccati
al suo lurido cappello.
— E non mi avete mai detto nulla di queste pazzie!
— esclamò la duchessa quasi con tono di rimprovero.
— Temevamo che la signora ne parlasse al signor
498
conte Mosca. Il povero Ferrante è così buon figliuolo!
Non ha mai fatto male a nessuno, ed è stato condannato
a morte perché vuol bene al nostro Napoleone.
La duchessa non parlò affatto al conte Mosca di questo
incontro; e siccome da quattro anni era quella la prima
volta ch'ella gli teneva un segreto, le capitò molto
spesso di dover troncare una frase a mezzo. Tornò a
Sacca portando seco dell'oro: ma Ferrante non si fece
vedere; tornò quindici giorni dopo, e Ferrante dopo
averla seguita un pezzo pel bosco, a cento passi di distanza,
la raggiunse a un tratto con la rapidità dello sparviero
e come la prima volta le si precipitò alle ginocchia.
— Dove eravate quindici giorni fa?
— Sulla montagna, di là da Novi, per aggredir certi
carrettieri che tornavan da Milano, dove avevan venduto
dell'olio.
— Prendete questa borsa. Ferrante aprì la borsa, ne
tolse uno zecchino che baciò e si ripose in seno, poi
gliela rese.
— Come? Voi rubate, e mi rendete questa borsa?
— Sicuro! Io non debbo aver mai più di cento lire;
questo è il mio principio: ora, la madre dei miei figliuoli
ne ha ottanta, e io venticinque. Sono dunque già in colpa
di cinque lire; e se m'impiccassero in questo momento,
morrei con un rimorso. Ho preso questo zecchino, perché
mi viene da lei, dalla donna che adoro.
Profferì queste parole con così schietta semplicità che
la duchessa pensò: «Ama davvero».
499
Quel giorno Ferrante pareva addirittura sbalestrato:
raccontò che c'erano a Parma persone che gli dovevano
seicento lire; e che se gli avessero resa quella somma
avrebbe potuto rassettar la capanna, dove i suoi bambini
tremavan di freddo.
— Ma ve le anticiperò io queste seicento lire — disse
la duchessa commossa.
— Ma io sono un uomo pubblico: se consento, il partito
avverso non coglierà l'occasione per calunniarmi e
affermare che mi son venduto?
La duchessa, inteneritasi, gli offrì un nascondiglio a
Parma, purché le giurasse che, pel momento almeno,
avrebbe rinunciato all'esercizio del tuo tribunato: e che
soprattutto non avrebbe dato corso a nessuna delle sentenze
di morte, che, com'egli diceva, aveva «in petto».
— E se per questa mia imprudenza mi impiccano, —
rispose gravemente Ferrante — tutti quei birbaccioni
che sono la rovina del popolo avranno chi sa quanti
anni! E di chi la colpa? E che mi dirà mio padre quando
mi rivedrà lassù?
La duchessa gli parlò a lungo de' suoi bambini, ai
quali l'umidità avrebbe potuto esser causa di malanni
mortali, e riuscì a persuaderlo d'accettare a Parma un nascondiglio.
Il duca Sanseverina, in quella sola mezza giornata che
passò a Parma dopo il suo matrimonio, le aveva mostrato
un nascondiglio assai singolare, nell'angolo meridionale
del palazzo. Il muro medievale della facciata che ha
otto piedi di spessore fu vuotato all'interno per modo da
500
scavarvi un nascondiglio alto una ventina di piedi ma
largo appena due. Lì presso è quel serbatoio d'acqua ricordato
da tutti i viaggiatori, citato in tutte le guide, opera
famosa del secolo dodicesimo, costruito ai tempi dell'assedio
di Parma per ordine dell'imperatore Sigismondo,
e che più tardi fu compreso nel recinto del palazzo
Sanseverina.
In questo nascondiglio s'entra facendo girare un enorme
pietrone intorno a un asse di ferro. La duchessa era
così profondamente commossa della pazzia di Ferrante
e della sorte disgraziata de' suoi figliuoli, pei quali egli
s'ostinava a rifiutare ogni dono di qualche valore, che gli
lasciò usare gran tempo questo sicuro rifugio.
Lo rivide circa un mese dopo, sempre nel bosco di
Sacca, e un po' più calmo: tanto che le recitò uno de'
suoi sonetti: pari o superiore, secondo che ella poteva
giudicare, a quanto di meglio da due secoli avevano fatto
in Italia.
In seguito, Ferrante la rivide più volte: ma si era così
acceso e infatuato in quei sentimenti da divenire importuno,
e la duchessa s'accorse che quella passione seguiva
le leggi di tutti gli amori ai quali si lascia balenare un
lampo di speranza; e rimandò Ferrante al bosco, inibendogli
di dirigerle la parola. Egli docilmente obbedì.
Le cose erano a questo punto, quando Fabrizio fu arrestato.
Tre giorni dopo, sul far della notte, un cappuccino
si presentò al portone del palazzo Sanseverina, e disse
d'aver un segreto importante da comunicare alla signora.
Ella si sentiva tanto disgraziata che lo fece entra-
501
re. Era Ferrante.
— C'é una nuova iniquità, di cui il tribuno del popolo
deve occuparsi — disse costui folle di passione. — D'altra
parte, come semplice privato, — aggiunse — io non
posso offrire alla duchessa Sanseverina che la mia vita,
e gliel'offro.
Questa devozione così schietta di un ladro e d'un pazzo,
commosse la duchessa, che si trattenne lungamente a
parlar con quell'uomo che aveva fama d'esser il maggior
poeta dell'Italia settentrionale, e pianse molto. «Ecco
uno che mi comprende» pensò.
Il giorno seguente, all'Ave Maria, Ferrante tornò in livrea,
travestito da servitore.
— Non sono uscito da Parma; e ho udito cose orribili
che non istarò a ridire; ma son qui. Pensi, signora, a
quanto ella rifiuta! L'uomo che le si offre non è un fantoccio
di Corte, è un uomo! — Era in ginocchio; e pronunziò
queste parole con un tono che dava loro particolare
valore. — Ieri mi son detto: ella ha pianto davanti a
me: dunque è un po' meno infelice.
— Ma pensate dunque ai pericoli cui v'esponete!
V'arresteranno.
— Il tribuno vi dirà: «Signora, che conta la vita,
quando parla il dovere?» L'infelice che ha la sventura di
non sentir più nemmeno l'amore per la virtù, dacché
arde d'una fiamma fatale, dirà: «Signora duchessa, Fabrizio,
che è un uomo di cuore, forse morrà: non respinga
un altro uomo di cuore che le si offre!» Io ho un corpo
di ferro e un'anima che non teme altro che di dispia-
502
cerle.
— Se vi provate ancora a parlarmi di questi vostri
sentimenti, la porta della mia casa vi sarà chiusa per
sempre.
Ebbe quella sera l'idea di annunziargli che avrebbe
assegnato una piccola pensione a' suoi figliuoli, ma
temé che egli, rassicurato da questa notizia, fuggisse per
andare ad ammazzarsi.
Appena Ferrante fu uscito, la duchessa, attristata da
funesti presentimenti, si disse: «E anch'io posso morire
e piacesse a Dio che sia così e presto, quando abbia trovato
un uomo, che sia davvero un uomo, cui affidare la
sorte del mio povero Fabrizio».
Le venne un'idea: mise assieme le poche frasi notarili
che sapeva e scrisse di aver «ricevuto dal signor Ferrante
Palla la somma di lire venticinquemila, a condizione
di pagare annualmente una rendita vitalizia di lire millecinquecento
alla signora Sarasine e a' suoi cinque figli».
Aggiunse: «Lego inoltre una rendita vitalizia di lire trecento
a ciascuno di questi figli, a condizione che il detto
signor Ferrante Palla dia l'opera sua di medico a mio nipote
Fabrizio Del Dongo e sia per lui come un fratello.
Questa è la mia preghiera». Firmò, antidatò di un anno il
documento e lo rinchiuse.
Due giorni dopo, Ferrante tornò. Era il momento in
cui tutta la città era in subbuglio per la notizia dell'imminente
esecuzione di Fabrizio. Dove la faranno? In
fortezza o sotto gli alberi della pubblica passeggiata?
Molti popolani andarono quella sera verso la porta della
503
cittadella, per veder se si alzava il patibolo: curiosità
morbosa che aveva sconvolto Ferrante. Trovò la duchessa
che singhiozzava e non in grado di profferire parola;
con un cenno lo salutò e gli indicò una sedia. Travestito
da cappuccino, era magnifico: invece di sedersi, si gittò
in ginocchio e sommessamente pregò: un momento che
la duchessa gli parve un po' meno agitata, interruppe le
orazioni per dire queste parole: «Ancora egli offre la
propria vita».
— Pensate a quel che dite! — gridò la duchessa, con
un lampeggiamento degli occhi che annunciava come,
cessati i singhiozzi, l'ira pigliava il sopravvento.
— Offre la vita, per attraversar le sorti di Fabrizio o
per vendicarlo.
— Vi sono casi in cui potrei accettare il sacrificio della
vostra vita.
Lo guardava attenta e severa. Un lampo di gioia balenò
negli occhi di lui: si alzò tendendo le braccia verso il
cielo. La duchessa andò a prendere un foglio nascosto in
un armadio di noce, e: — Leggete — gli disse: era l'atto
di donazione in favore de' suoi figliuoli, del quale abbiamo
parlato.
Il pianto impedì a Ferrante di legger fino in fondo.
Ricadde ginocchioni.
— Rendetemi quel foglio — disse la duchessa; e riavutolo,
lo bruciò a una candela. — Voi rischiate la testa:
dato il caso che siate preso e ghigliottinato il mio nome
non deve apparire.
— La mia felicità è di morire facendo tutto il male
504
che posso al tiranno: una felicità ben maggiore è quella
di morire per lei. Sia dunque buona e voglia non parlar
più di queste miserie di denaro; mi fan pensare a dubbi
che mi offendono.
— Se siete compromesso, posso esser compromessa
anch'io, — continuò la duchessa — e Fabrizio dopo di
me: per questo, e non perch'io dubiti del vostro coraggio,
voglio che l'uomo che mi strazia l'anima sia avvelenato
e non ucciso altrimenti. E per la stessa ragione
v'impongo di far di tutto per uscirne salvo.
— Eseguirò fedelmente puntualmente prudentemente.
Mi par d'intuire che la vendetta mia sia tutt'una con la
sua: ma quand'anche non fosse, obbedirei fedelmente
puntualmente prudentemente. Posso non riuscire, ma ci
metterò tutte le mie forze.
— Si tratta d'avvelenare l'assassino di Fabrizio.
— L'avevo indovinato; e, da ventisette mesi ch'io
meno questa vita vagabonda e abominevole, tante volte
ci ho pensato per conto mio.
— Se io sono scoperta e condannata come complice,
— continuò la duchessa con una certa fierezza nell'atteggiamento
e nella voce — non voglio che possano imputarmi
d'avervi sedotto. Vi ordino dunque di non cercar
mai più di vedermi prima che sia compiuta la nostra
vendetta. Non deve essere ucciso prima ch'io ve n'abbia
dato l'ordine. In questo momento, per esempio, la sua
morte, piuttosto che utile, mi sarebbe funesta: probabilmente
non dovrà accadere che tra qualche mese; ma accadrà!
E voglio che muoia di veleno: preferirei lasciarlo
505
vivere al saperlo colpito da un'arma da fuoco. E, per mie
ragioni che non voglio dirvi, esigo che la vostra vita sia
salva.
Ferrante era estasiato per quel tono d'autorità ch'ella
usava con lui: la gioia gli sfavillava negli occhi. Come
abbiam detto, era orribilmente magro: ma si vedeva ancora
che nella sua prima gioventù era stato bellissimo; e
credeva d'essere ancora quel ch'era stato. «Son proprio
pazzo? — pensò — o la duchessa vorrà un giorno,
quando le avrò data questa prova di devozione suprema,
farmi il più felice degli uomini? E perché no? Non valgo
io forse quanto quel fantoccio del conte Mosca, che per
lei non ha saputo concluder nulla, neppure far evadere
monsignor Fabrizio?»
— Potrei volere la sua morte domani — continuò la
duchessa, sempre con lo stesso tono di autorità. — Voi
sapete di quell'immenso serbatoio d'acqua, in un angolo
del palazzo, vicino al nascondiglio nel quale vi siete rifugiato
qualche volta. C'é un ordigno segreto mediante
il quale si può dar la via a quell'acqua e allagarne le strade:
questo sarà il segnale della mia vendetta. Se sarete a
Parma, lo vedrete; se sarete nel bosco, sentirete dire che
il gran serbatoio del palazzo Sanseverina ha fatto crepa.
Allora, agite subito, ma col veleno, e badate di esporre
la vostra vita il meno possibile. E che nessuno sappia
mai che io ho avuto mano in questa faccenda.
— Non occorrono altre parole; — rispose Ferrante
con un entusiasmo che non riusciva a frenare — ho già
stabiliti i mezzi di cui mi varrò. La vita di quest'uomo
506
m'é diventata più odiosa anche di quanto già fosse, perché
fin ch'egli viva non oserò tornare a vederla. Aspetto
il segnale della rottura del serbatoio. — Salutò bruscamente
e uscì: la duchessa lo guardava; e quand'egli fu
nell'altra stanza lo richiamò.
— Ferrante, — sclamò — uomo sublime!
Egli rientrò come impaziente d'esser trattenuto: era
stupendo a vedersi.
— E i vostri figliuoli?
— Oh, signora, saranno più ricchi di me: lei provvederà
con qualche piccolo assegno....
— Prendete, — disse la duchessa, dandogli un grosso
astuccio in legno d'olivo — sono tutti i diamanti che mi
rimangono: posson valere cinquantamila lire.
— Ah, signora, che umiliazione!... — sclamò Ferrante
con una specie d'orrore.
— Non vi vedrò più prima dell'azione: prendeteli: voglio
cosi! — aggiunse imperiosamente.
Ferrante si mise in tasca l'astuccio e uscì.
Aveva chiuso, uscendo, la porta dietro a sé: lo richiamò
ancora ed egli tornò un po' torvo nell'aspetto. La duchessa
era in piedi in mezzo alla stanza; gli si gittò fra le
braccia. Trascorsi pochi secondi, Ferrante, al colmo della
commozione, poco mancò non svenisse: la duchessa
si strappò da' suoi amplessi e gli indicò la porta.
«Ecco il solo uomo che m'abbia compresa: — disse
— così si sarebbe comportato Fabrizio, se avesse potuto
capirmi!»
Due segni rilevanti aveva il carattere della duchessa:
507
ella voleva sempre quel che una volta aveva voluto, e
non rimetteva mai in discussione ciò che era stato deciso.
Citava a questo proposito le parole del suo primo
marito, il general Pietranera: «Come mi farei torto! —
diceva — perché dovrei credermi oggi più intelligente
di quando mi risolsi per questo partito?»
Da quel momento ella tornò quasi allegra: prima della
risoluzione fatale, qualsiasi nuovo pensiero le venisse,
qualunque cosa nuova volesse, la pungeva il senso della
sua inferiorità di fronte al principe, della sua debolezza,
della sua bonarietà, sentiva che egli l'aveva ladramente
ingannata, e il conte Mosca, grazie al suo istinto cortigianesco,
aveva ingenuamente secondato il sovrano. Decisa
la vendetta, sentì la propria forza; più ci pensava e
più seco stessa si compiaceva. Noi saremmo quasi portati
a creder che la gioia immorale che gl'Italiani provano
nel vendicarsi proviene dalla loro potenza d'immaginazione:
negli altri paesi la gente non si può dir che perdoni,
ma dimentica.
La duchessa non rivide il Palla che verso gli ultimi
tempi della prigionia di Fabrizio. Come forse i lettori
hanno indovinato, fu lui a dar l'idea dell'evasione. C'era
nel bosco, a due leghe da Sacca, una torre medievale
mezzo rovinata, alta più di cento piedi: prima di tornare
a parlarle di fuga, Ferrante pregò la duchessa di mandar
Lodovico con gente fidata a disporre alcune scale attorno
a questa torre; e in presenza della duchessa vi salì
portando quelle scale seco, e ne discese valendosi di una
corda in più punti annodata. Tre volte ripeté l'esperi-
508
mento, poi tornò ad esporre il suo piano. Otto giorni
dopo anche Lodovico volle provarsi a scender per la
corda; e allora la duchessa comunicò a Fabrizio il progetto.
Nei giorni che precederono il tentativo, — il quale in
più modi poteva costar la vita al prigioniero — la duchessa
non poteva trovar requie se non avendo Ferrante
vicino: il coraggio di quest'uomo eccitava il suo; ma
s'intende che doveva nascondere al conte quella singolare
dimestichezza. Temeva non già ch'egli si ribellasse,
ma d'essere sconcertata da obiezioni che avrebbero accresciute
le sue proprie inquietudini. Come! pigliar per
consigliere intimo un pazzo, riconosciuto per tale e condannato
a morte? E, aggiungeva ancora parlando a se
stessa, capace di far di così strane cose? Ferrante era nel
salotto della duchessa, quando il conte venne a riferirle
il colloquio del principe col Rassi; e, quand'egli se ne fu
andato, la duchessa dové fare sforzi erculei per trattenere
il Palla che voleva subito precipitarsi a mettere ad effetto
terribili proponimenti.
— Ora son forte! — gridava il pazzo — non ho più il
menomo dubbio sulla legittimità dell'azione!
— Ma a questa succederanno giorni di ire furibonde e
feroci durante le quali Fabrizio sarà ucciso!
— Gli si risparmierebbe così il pericolo di quella discesa,
che è possibile, anzi è facile; ma questo giovanotto
è senza esperienza.
Alle nozze della marchesina Crescenzi, la duchessa
incontrò Clelia e poté parlarle senza dare sospetto agli
509
osservatori della buona società.
E, nel giardino dov'erano scese un momento a prendere
una boccata d'aria, le consegnò essa stessa il pacco
delle corde: le quali, fatte con gran cura di seta e di canapa,
e annodate, eran sottili e pieghevolissime. Lodovico
ne aveva sperimentato la resistenza: reggevano, senza
rompersi, un peso d'otto quintali: le avevano compresse
in modo da farne più pacchi della forma di un volume
in quarto. Clelia se ne impadronì e promise alla
duchessa che avrebbe fatto quanto era umanamente possibile
per far giungere quei pacchi alla torre Farnese.
— Io temo la vostra timidezza: d'altra parte, che interesse
può inspirarvi uno sconosciuto?
— Il signor Del Dongo è un infelice; e vi prometto
che sarò io quella che lo salverà.
Ma la duchessa, contando mediocremente sulla presenza
di spirito di una ragazza di vent'anni, aveva preso
altre precauzioni, di cui peraltro si guardò bene dal metterla
a parte. Com'era naturale supporre, il governatore
era alla festa data in occasione delle nozze Crescenzi: la
duchessa pensò che, se gli avesse fatto dare un buon
narcotico, la gente, sul primo momento, s'indurrebbe a
credere si trattasse d'un attacco apoplettico; e allora, invece
di riportarlo alla cittadella con la sua carrozza, si
sarebbe con un po' d'accortezza potuto far prevalere il
partito di riportarvelo in una lettiga trovata a caso nella
corte del palazzo Crescenzi; dove, sempre a caso, anche
si troverebbero uomini intelligenti, vestiti da operai, che
in quel trambusto si offrirebbero cortesemente per il tra-
510
sporto del malato fino al suo così alto palazzo. Quegli
uomini, comandati da Lodovico, portavano una gran
quantità di funi abilmente nascoste sotto le vesti. Si
vede che la duchessa, dacché pensava alla fuga di Fabrizio,
aveva la testa sconvolta: il pericolo del giovine
amatissimo era troppo angoscioso e durava da troppo
tempo. A forza di precauzioni, poco mancò ch'ella non
facesse fallire l'impresa, come vedremo. Le cose andarono
com'ella aveva stabilito: con questo solo divario,
che il narcotico produsse un effetto troppo energico, di
guisa che tutti, anche i medici, crederono che il generale
fosse colpito da apoplessia.
Fortunatamente Clelia, nella sua disperazione, non
ebbe il menomo sospetto del colpevole tentativo della
duchessa. Il disordine fu tale che, insieme con la lettiga
in cui stava il generale mezzo morto, potevano entrar
nella cittadella Lodovico e i suoi senza difficoltà: solo
pro forma furon frugati sul «ponte dello schiavo». Trasportato
il generale fino al letto, furon condotti in cucina
dov'ebbero largo trattamento dai domestici; ma dopo la
pappata, che non finì se non verso l'alba, si sentiron dire
che, secondo i regolamenti, dovevano restar chiusi a
chiave nel salone terreno sino a giorno fatto: sarebbero
stati allora messi in libertà dal luogotenente del governatore.
Lodovico aveva potuto farsi consegnar le corde portate
da' suoi uomini; ma stentò ad ottenere da Clelia un
momento d'attenzione. Alla fine, mentr'ella traversava
un salotto del primo piano, le si fece vedere che depone-
511
va quei pacchi in un angolo oscuro della stanza stessa.
Clelia, sbalordita dal fatto per lei inesplicabile, concepì
subito atroci sospetti.
— Chi siete? — domandò a Lodovico. E poich'egli
rispondeva in modo ambiguo, soggiunse:
— Io dovrei farvi arrestare, voi e i vostri uomini: voi
avete avvelenato mio padre! Dite subito che veleno é,
perché il medico possa dargli quello che fa al caso: ditelo
subito, o né voi né nessuno dei vostri uscirà mai più
dalla fortezza.
— Signorina, non si allarmi: — rispose Lodovico con
squisita cortesia — non si tratta affatto di veleno: si è
commessa l'imprudenza di somministrare al signor generale
una dose di laudano e pare che il cameriere cui fu
dato quest'incarico ne abbia lasciato andare qualche
goccia di troppo. Ne avremo un rimorso eterno; ma creda,
signorina, che grazie al cielo non c'é ombra di pericolo.
La cura dev'essere quella di chi per isbaglio ha
preso una dose di laudano un po' troppo forte. Ma stia
pur sicura: il cameriere che ha commesso questa colpa
non si è servito di veleni, come fece il Barbone quando
volle mandare all'altro mondo monsignor Del Dongo.
Non si è voluto affatto vendicarsi di quel tentativo: le
giuro, signorina, che la fiala data a quello zotico di cameriere
non conteneva che laudano. S'intende che, se mi
interrogheranno ufficialmente, io negherò tutto. D'altra
parte, se lei, signorina, parla a chicchessia di laudano, di
veleno, fosse pure all'ottimo don Cesare, lei uccide con
le sue mani monsignor Fabrizio; rende impossibile per
512
sempre la sua fuga, e lei sa meglio di me che a lui non
somministreranno del laudano. Lei sa anche che c'é chi
ha dato un mese di tempo per questo assassinio; e che
una settimana è già passata. Lei vede dunque che, se mi
fa arrestare o se anche si lascia sfuggire una parola con
don Cesare o con altri, ella indugia di ben più che un
mese ogni impresa nostra ed io ho ragione di dire che
uccide monsignore con le sue stesse mani.
Clelia era sbalordita della grande tranquillità di quell'uomo.
«Pensare — disse fra sé — ch'io son qui a conversare
con un uomo che ha avvelenato mio padre e che si serve
delle frasi più cortesi per venirmelo a dire; a questa specie
di delitti m'ha condotto l'amore!»
Il rimorso le toglieva quasi la forza di parlare; disse:
— Io vi chiudo qui dentro: corro a dire al medico che
si tratta di laudano. Poi torno a liberarvi. Ma santo Dio!
come farò a dirgli che l'ho saputo? — Ma giunta alla
porta tornò indietro e soggiunse: — Fabrizio sapeva del
laudano?
— Oh, no, signorina: non avrebbe consentito mai!
Eppoi a che far confidenze inutili? Noi ci regoliamo con
la massima prudenza. Si tratta di salvar la vita a monsignore,
che sarà avvelenato entro tre settimane: l'ordine
fu impartito da persona che di solito non conosce ostacoli
alla sua volontà; e, perché lei, signorina, sappia tutto,
aggiungerò che si vuole cotesto incarico sia stato
dato al terribile Rassi.
Clelia fuggì spaventata: aveva così piena fiducia in
513
don Cesare che s'arrischiò, con certe cautele, a dirgli che
al generale era stato dato del laudano e non altro. Senza
rispondere e senza domandare, Don Cesare corse dal
medico.
Clelia tornò nel salotto dove aveva chiuso Lodovico,
per avere intorno a quell'affare del laudano più precise
notizie; ma non ce lo trovò: era riuscito a svignarsela.
Sopra una tavola, vide una borsa piena di zecchini, e
una scatoletta con varie specie di veleni.
Ebbe un brivido: «Chi m'assicura — pensò — che veramente
non si tratti d'altro che di laudano? e che la duchessa
non ha voluto vendicarsi del tentativo di Barbone?
Mio Dio! sono in relazione con gli avvelenatori di
mio padre, e me li lascio anche scappare! Forse quest'uomo
messo alla tortura, avrebbe confessato che non
si tratta solamente di laudano».
Cadde in ginocchio piangendo e pregò la Vergine con
grande fervore.
Intanto il medico della cittadella, meravigliato assai
dell'avviso di don Cesare, diede i rimedi convenienti,
che infatti fecero quasi subito sparire i sintomi che più
tenevano in apprensione. Verso l'alba, il generale riprese
conoscenza: e il primo segno che ne diede fu una scarica
d'ingiurie contro il colonnello comandante in seconda, il
quale s'era fatto lecito di dare alcuni ordini senza importanza,
mentre il governatore era fuor de' sensi.
Poi andò sulle furie contro una ragazza di cucina, che,
portandogli un brodo, si lasciò sfuggir la parola apoplessia.
514
— Ma sono forse in età da avere apoplessia? Soltanto
i miei più accaniti nemici possono compiacersi a spargere
di queste voci! Han forse creduto levarmi sangue,
perché i calunniatori osino parlar di apoplessia?
Intento ai preparativi della fuga, Fabrizio non sapeva
rendersi conto degli strani rumori che empivano la cittadella
quando vi riportavano semivivo il generale: la prima
idea che gli balenò fu che, mutata la sentenza, venissero
a prenderlo, per metterlo a morte; ma vedendo in
seguito che nessuno si faceva vivo, pensò che Clelia
fosse stata tradita; che al tornare in fortezza le avessero
tolte le corde che probabilmente portava seco, e che ormai
tutti i progetti di fuga diventassero ineffettuabili. La
mattina dopo, all'alba, vide entrare nella camera uno
sconosciuto, che, senza far parola, vi depose un paniere
di frutta. Sotto le frutta era nascosta questa lettera.
«Col cuore angosciato dai più vivi rimorsi per quanto
fu osato, non, grazie a Dio, col mio consenso, ma in seguito
a un'idea che mi passò per la mente, ho fatto voto
alla Santissima Vergine che se, per la sua divina intercessione,
mio padre si salva, io non opporrò d'ora in poi
alcun rifiuto a' suoi ordini: sposerò il marchese Crescenzi
appena me lo imporrà, e non vi vedrò più mai. Pure
credo oramai dover mio condurre a termine ciò che fu
cominciato. Domenica, al tornar della messa, dove ho
pregato che v'accompagnino (pensate a riconciliarvi con
Dio, perché potreste lasciar la vita in questa terribile
prova), al tornar dalla messa, dunque, indugiate quanto
più vi sia possibile a entrare in camera vostra: ci trove-
515
rete quanto è necessario all'impresa. Se doveste morirci,
ne avrei il cuore spezzato! Potreste voi accusarmi d'aver
contribuito alla vostra morte? La duchessa non m'ha detto
più volte che il partito Raversi sta per avere il sopravvento?
Vogliono compromettere il principe con un atto
di crudeltà che lo stacchi per sempre dal conte Mosca.
La duchessa, piangendo, mi ha giurato che non rimane
altro scampo. Voi morite di certo se non lo tentate. Io
non posso più vedervi: ne ho fatto voto; ma se domenica,
verso sera, mi vedete vestita di nero alla finestra
consueta, questo sarà segno che nella notte tutto sarà disposto,
per quanto è nelle mie scarse possibilità. Dopo
le undici, forse a mezzanotte o a un'ora, una piccola
lampada apparirà alla finestra: sarà quello il momento
decisivo. Raccomandatevi al vostro santo patrono, prendete
in fretta gli abiti da prete che avete, e via.
«Addio, Fabrizio: io starò pregando e piangendo le
mie lagrime più amare, mentre voi correte il rischio terribile.
Se ci lasciate la vita io non sopravviverò! Che
dico, mio Dio? ma, se riuscite, non vi vedrò mai più.
Domenica, dopo la messa, troverete in camera vostra i
denari, i veleni, le corde mandate da quella donna terribile
che vi ama appassionatamente: m'ha ripetuto ben tre
volte che era necessario attenersi a questo partito.
«Dio e la Vergine Santissima vi proteggano!»
Fabio Conti era uno sciagurato carceriere; sempre sospettoso,
sognava i suoi prigionieri in fuga: nella cittadella,
tutti lo esecravano. Eppure la sventura tanto può
sui cuori degli uomini, che tutti i carcerati, anche quelli
516
incatenati in segrete alte e larghe tre piedi e lunghe otto,
dove non potevano star né in piedi né seduti, tutti ebbero
l'idea di far cantare a loro spese un Te Deum quando
seppero ch'egli era fuor di pericolo. Due o tre di questi
infelici giunsero a far dei sonetti in suo onore. Chi osa
biasimarli possa esser condannato a passare un anno in
una di queste segrete, con otto once di pane al giorno, e
digiunando i venerdì!
Clelia, che non lasciava la camera di suo padre se non
per andar a pregare in cappella, disse che il governatore
aveva determinato che i festeggiamenti avrebbero luogo
la domenica. E la domenica Fabrizio assisté alla messa e
al Te Deum: la sera ci furon fuochi artificiali, e a pian
terreno del castello fu distribuita ai soldati una quantità
di vino quadrupla di quella concessa dal governatore: un
ignoto aveva mandato perfino alcuni caratelli d'acquavite
che i soldati sfondarono. La generosità dei soldati che
si ubriacavano non permise che i cinque di servizio in
sentinella attorno al palazzo avessero a soffrire di questa
lor condizione: via via che arrivavano alle loro garitte,
un servitore fidato dava loro del vino; e quelli che montaron
la guardia a mezzanotte e dopo, ebbero, non si sa
da chi, anche un bicchierino di acquavite. Dal processo
fatto più tardi risultò che l'elargizione non si limitò al
bicchierino: mesciutolo, si dimenticò di portar via la
bottiglia.
La confusione durò più di quanto Clelia non avesse
immaginato: e solo verso il tocco Fabrizio, che già da
qualche giorno aveva segate due sbarre della sua fine-
517
stra, quella che non dava sull'uccelliera, poté cominciare
a smontar la tramoggia: lavorava quasi sopra la testa
delle sentinelle di guardia al palazzo: esse non s'accorsero
di nulla.
Aveva fatti alcuni altri nodi sulla interminabile corda
necessaria a scender quei terribili centottanta piedi, e se
l'era messa a bandoliera: quell'enorme volume gli dava
gran noia, perché i nodi le impedivano di far massa e di
aderire al corpo. «Questo è un impiccio serio» pensò.
Accomodata alla meglio questa, prese l'altra corda
con la quale faceva conto di scendere sulla spianata in
cui era il palazzo del governatore. Ma poiché, per ubriachi
che fossero i soldati, egli non poteva scendere per
l'appunto sulle loro teste, così uscì dall'altra finestra, che
dava sul tetto di una specie di vasto corpo di guardia.
Per una stranezza da malato, Fabio Conti, appena fu in
grado di aprir bocca, aveva fatto collocar ducento soldati
in quel camerone abbandonato da più di un secolo.
Diceva che, dopo aver tentato di avvelenarlo, volevano
assassinarlo nel suo letto; e questi ducento uomini dovevano
vigilare sulla sua vita. è facile indovinare che effetto
fece quest'ordine imprevisto sul cuore di Clelia:
quella pia figliuola si rendeva conto del tradimento che
ordiva contro suo padre, contro un padre che per poco
non era stato avvelenato nell'interesse del prigioniero
che essa amava! E l'arrivo di quei ducento uomini le
parve decretato dalla Provvidenza che le vietava di andar
oltre, le inibiva di rendere a Fabrizio la libertà.
Ma a Parma tutti parlavan della morte imminente di
518
lui: anche alla festa pel matrimonio della marchesina
Crescenzi ne avevan parlato. Dappoiché per una sciocchezza,
per un maledetto colpo di spada dato a un istrione,
un uomo della nascita e del grado di Fabrizio Del
Dongo, dopo nove mesi di carcere, non era posto in libertà
non ostante la protezione del primo ministro, era
chiaro che in questa faccenda entrava la politica. E allora,
si bisbigliava, è inutile occuparsene più: se al governo
non conveniva di farlo morir su una piazza, e in pubblico,
sarebbe finito presto in malattia. Un fabbroferraio,
chiamato in fortezza dal generale, aveva parlato di Fabrizio
come di persona spedita da un pezzo, ma di cui,
per ragioni politiche, si teneva nascosta la morte.
Queste parole dell'operaio dettero l'ultimo impulso
alle risoluzioni di Clelia.
519
XXII
Nella giornata, Fabrizio fu costretto a riflettere sui
casi suoi e dalle sue riflessioni nulla uscì di confortevole:
ma via via ch'egli udiva sonar l'ora che lo avvicinava
al gran momento, riacquistava la sua serenità e si sentiva
allegro e gagliardo. La duchessa gli aveva scritto che,
uscendo dalla prigione, il contatto dell'aria lo avrebbe
stordito e lì per lì gli sarebbe stato impossibile il camminare;
e, in questo caso, meglio era rischiar d'essere riacchiappato
che precipitar già da un'altezza di centottanta
piedi. «Se questo guaio m'avesse a capitare, — pensava
— mi stenderò contro il parapetto e dopo un'ora di pisolino
ricomincerò. Poiché l'ho giurato a Clelia, preferisco
cascar giù da un bastione, per alto che sia, al dover sempre
meditare sul sapore del pane che mangio. Che strazi
si debbono provare prima di finirla, quando si muore avvelenati!
E Fabio Conti non farà complimenti; mi farà
dar l'arsenico che gli serve per ammazzare i topi della
sua cittadella.»
Verso mezzanotte, un di quei nebbioni densi e biancastri
che si levan talora sul Po, si stese prima sulla città,
poi salì ai bastioni e avvolse la gran torre. A Fabrizio
parve che non si scorgessero più le piccole acacie intorno
ai giardinetti fatti dai soldati a pie dell'alta torre.
«Questo è proprio ciò che ci voleva» pensò.
Poco dopo la mezzanotte e mezzo, la piccola lampada
520
apparve alla finestra dell'uccelliera: Fabrizio era pronto:
si fece il segno della croce, legò al suo letto la corda che
gli doveva servire a scendere i trentacinque piedi che lo
separavano dalla piattaforma; e giunse senza difficoltà
sul tetto del corpo di guardia, occupato dai ducento uomini
di rinforzo giuntivi la sera innanzi.
Disgraziatamente, a mezzanotte e tre quarti i soldati
non s'erano addormentati ancora; e mentr'egli camminava
con grande cautela sugli embrici, Fabrizio li sentiva
dire che sul tetto c'era il diavolo e bisognava cercar
d'ammazzarlo con una fucilata: altri rispondevano che
questo era un discorso empio, e qualcuno anche osservò
che se si fosse sparato un colpo di fucile senza ammazzar
qualcosa, il governatore li avrebbe di certo cacciati
in prigione per punirli di aver posta inutilmente in allarme
la guarnigione. Questo interessante dibattito ebbe
per effetto di condurre Fabrizio ad affrettarsi quanto più
fosse possibile facendo cosi, naturalmente, fracasso
maggiore. Certo è che quando, sospeso alla corda, passò
davanti alle finestre, per fortuna a qualche piede di distanza
per la sporgenza del tetto, le vide irte di baionette.
Ci fu chi disse che, sempre un po' matto, egli ebbe l'idea
di far da diavolo davvero e che gettasse una manciata
di zecchini ai soldati: fatto sta che degli zecchini ne
furon trovati e sull'impiantito del corpo di guardia e sulla
piattaforma, sparpagliati durante il suo tragitto dalla
torre Farnese al parapetto, probabilmente per distrarre i
soldati se mai avessero pensato a inseguirlo.
Giunto finalmente alla piattaforma, dove le sentinelle,
521
ogni quarto d'ora, al grido «all'erta» rispondevano regolarmente
«qui tutto in regola», si volse deciso verso il
parapetto occidentale in cerca della «pietra nuova».
Pare incredibile — e infatti nessuno lo crederebbe se
il fatto non avesse avuto a testimone una città intera —
pare incredibile che le sentinelle non lo vedessero e non
l'arrestassero. C'era sì il nebbione solito, secondo Fabrizio
disse più tardi, fin verso la metà della torre Farnese,
ma non così fitto ch'egli non vedesse le sentinelle che
camminavano avanti e indietro sullo spazio loro assegnato.
Spinto quasi da una forza soprannaturale, come
poi ebbe a raccontare, passò tra due di quelle sentinelle
l'una poco distante dall'altra. Si disviluppò dalla grande
corda che teneva a tracolla, e che per due volte gli si aggrovigliò
e gli ci volle tempo a sbrogliarla e stenderla
sul parapetto. Di qua e di là sentiva parlare i soldati, deciso
a freddar con una pugnalata il primo che gli si accostasse.
— Ero — disse in seguito — perfettamente
tranquillo: mi pareva di compiere una cerimonia.
Fissò la corda a una scanalatura, fatta nel parapetto
per lo scolo delle acque; pregò con fervore e, come un
eroe dei tempi cavaliereschi, pensò per un momento a
Clelia. «Quanto son diverso da quel Fabrizio leggero e
libertino che entrò qui or fan nove mesi!» Finalmente
cominciò da quella spaventevole altezza la discesa. Agiva
macchinalmente, come avrebbe fatto di giorno, calandosi
in presenza di amici per vincere una scommessa.
A mezza via, a un tratto, sentì venirgli meno nelle braccia
la forza: e credé, poi, ricordar d'avere un istante la-
522
sciata la corda: ma di averla immediatamente ripresa.
Forse s'era tenuto alle prunaie su cui scivolava, facendosi
qualche escoriazione. Di tanto in tanto un dolore acutissimo
tra le spalle gli toglieva il respiro: e molestissima
gli era l'oscillazione onde egli altalenava fra la corda
e le prunaie. Di quando in quando lo sfioravan con l'ali
grossi uccelli destati al suo passaggio e che gli si gittavan
contro fuggendo. La prima volta credé d'esser raggiunto
da qualcuno che lo inseguisse per la sua stessa
via, e s'apparecchiò a difendersi: finalmente giunse in
fondo alla gran torre senz'altri guai che le mani sanguinanti.
Raccontò anche che dalla metà della torre in giù,
la scarpata gli fu utilissima: scendeva radendo il muro, e
le piante cresciute tra le pietre lo aiutarono assai a sorreggersi.
Nel giungere al basso ne' giardini dei soldati
cascò sopra un'acacia che vista dall'alto gli era parsa alta
quattro o cinque piedi ed era invece d'una ventina. Un
ubriaco addormentato che si trovava là sotto lo credé un
ladro. Nel cadere dall'acacia, si slogò quasi il braccio sinistro.
Volle correr verso il bastione: ma le gambe tentennavano
e cedevano come se fossero di cotone: non ne
poteva più. A malgrado del pericolo, si sedé e bevve un
sorso dell'acquavite che gli rimaneva. S'addormentò
qualche minuto, così profondamente da non saper più
dove fosse: al riaprir gli occhi, non capì come mai ci
fossero alberi in camera sua. Poi, finalmente, la terribile
realtà gli riapparve qual era: si diresse al bastione, vi
salì per una grande scala. La sentinella russava nella garitta;
un cannone giaceva tra l'erba: ci fissò la terza cor-
523
da: ma era un po' corta, ed egli cadde in un fossato fangoso
in cui poteva essere un piede d'acqua. Intanto che,
rialzandosi, cercava di raccapezzarsi, si sentì preso da
due uomini ed ebbe un momento di paura; ma sentì
mormorarsi all'orecchio: — Ah, monsignore, monsignore!
— Intuì ch'era gente della duchessa, e svenne. Poco
dopo si sentì portato a braccia da uomini che camminavano
rapidamente in silenzio: poi si fermarono ed egli
se ne sgomentò; ma non ebbe forza di parlare né d'aprir
gli occhi: sentì una stretta, e riconobbe il profumo dei
vestiti della duchessa, che bastò a rianimarlo. Aprì gli
occhi, poté mormorare: — Amica mia... — e svenne ancora.
Il fido Bruno, con una squadra di poliziotti devoti al
conte Mosca, stava in riserva a ducento passi: il conte in
persona era nascosto in una casetta presso il luogo dove
la duchessa aspettava. Se fosse stato necessario, non
avrebbe esitato, con alcuni ufficiali suoi amici, in posizione
ausiliaria, a intervenire armata mano; si considerava
in obbligo di salvar Fabrizio che gli pareva in rischio
gravissimo, e che avrebbe avuta la grazia firmata dal
principe s'egli non avesse fatto la sciocchezza di voler
risparmiata una sciocchezza al proprio sovrano.
Dalla mezzanotte la duchessa, scortata da uomini armati
fino ai denti, errava in silenzio sotto il bastione della
cittadella; non poteva star ferma, pensando che avrebbe
dovuto combattere per rapir Fabrizio a coloro che lo
inseguirebbero. E la sua immaginazione aveva ricorso a
ogni sorta di precauzioni che sarebbe lungo esporre, ma
524
che costituivano un bell'insieme di ragguardevoli imprudenze.
Più di ottanta agenti vegliarono quella notte, nell'attesa
di dar battaglia. Fortunatamente Ferrante e Lodovico
dirigevan tutto, e il ministro della polizia non era
ostile. Ma il conte stesso avvertì che nessuno aveva tradito
la duchessa e che, come ministro, egli non aveva
avuto il menomo sentore dell'impresa.
La duchessa, al veder Fabrizio, perdé addirittura la testa;
lo strinse fra le braccia convulsa, poi si disperò al
vedersi tutta insanguinata: era il sangue delle mani, ma
ella immaginò pericolose ferite. Con l'aiuto di uno de'
suoi lo spogliava per medicarlo, quando, fortunatamente,
Lodovico intervenne e senza far chiacchiere cacciò la
duchessa e Fabrizio in una delle piccole carrozze nascoste
in un giardino vicino alla porta della città e li fece
partir di carriera, per andare a passare il Po, presso Sacca.
Ferrante con venti armati formava la retroguardia,
impegnatosi a costo della vita a trattener gl'inseguitori.
Il conte, solo, a piedi, lasciò i dintorni della cittadella
due ore dopo, quando fu ben certo che nessuno si moveva.
«Eccomi in colpa di alto tradimento» commentò poi
tra sé, allegrissimo.
Lodovico ebbe anche l'ottima idea di mettere in una
delle carrozze un giovine medico, addetto alla casa della
duchessa, e che somigliava un po' a Fabrizio.
— Fugga verso Bologna, — gli disse — ma cerchi
d'essere impacciato più che può e cerchi di farsi arrestare:
e una volta arrestato faccia finta di imbrogliarsi nelle
risposte; e infine confessi d'esser monsignor Fabrizio
525
Del Dongo. Soprattutto cerchi di guadagnar tempo.
Metta tutto il suo accorgimento a esser malaccorto: se la
caverà con un mese di prigione, e la signora duchessa le
darà cinquanta zecchini.
— Quando si rende servizio alla signora, non si pensa
a denari.
E partì: e fu infatti arrestato alcune ore dopo; il che
diede una sollazzevole gioia al general Conti e al Rassi,
il quale, insieme col pericolo di Fabrizio, vedeva andare
in fumo la baronia.
L'evasione non fu scoperta nella cittadella che verso
le sei, e soltanto alle dieci osarono darne notizia al sovrano.
La duchessa era servita così bene che, nonostante
il profondo sonno di Fabrizio scambiato per uno svenimento
mortale, e che tre volte le fece fermar la carrozza,
alle quattro traversava il Po in una barca. C'eran, disposti
sulla riva sinistra, cavalli di ricambio, e altre due leghe
furon percorse con grande rapidità; poi bisognò fermarsi
un'oretta per la verifica dei passaporti. Ella ne
aveva di tutte le specie per sé e per Fabrizio; ma quel
giorno era fuori di sé; figurarsi che le venne in mente di
dar dieci napoleoni all'impiegato della polizia austriaca,
e a stringergli la mano piangendo. L'impiegato, spaventato,
ricominciò a esaminare i passaporti. Ripresero la
posta: la duchessa pagava in modo così pazzesco che
destava sospetti dappertutto, in un paese dove ogni forestiero
è sospetto. Anche una volta le venne in aiuto Lodovico:
disse che la signora era pazza di dolore per la
malattia del giovine figlio del conte Mosca, prima mini-
526
stro di Parma, ch'ella accompagnava a consultare i medici
di Pavia.
Soltanto a dieci leghe di là dal Po, il prigioniero fu
sveglio veramente e bene; aveva una spalla lussata e
molte escoriazioni. La duchessa aveva ancora dei modi
di comportarsi così inconsueti, che un albergatore d'un
villaggio, dove si fermarono a desinare, la credé una
principessa di sangue imperiale e s'apprestava a renderle
le onoranze dovute, quando Lodovico lo ammoni che, se
faceva sonar le campane, la principessa dava ordine di
cacciarlo immediatamente in prigione.
Verso le sei di sera, giunsero infine, come Dio volle,
in territorio piemontese, dove Fabrizio si poteva considerar
veramente al sicuro. Lo portarono in un villaggio
lontano dalla strada maestra, gli medicaron le mani, e lo
lasciaron dormire ancora.
In questo villaggio la duchessa si lasciò andare a un'azione
non pur moralmente deplorevole, ma che doveva
anche esser funesta per la quiete di tutta la restante sua
vita. Alcune settimane prima dell'evasione di Fabrizio,
un giorno che tutta Parma era accorsa avanti alla cittadella
per vedere il patibolo che dicevano si sarebbe
montato per lui, ella aveva mostrato a Lodovico, divenuto
oramai il suo factotum, il segreto congegno mediante
il quale si faceva uscire da una nascosta incorniciatura
di ferro una pietra formante il fondo del gran serbatoio
d'acqua costrutto sin dal secolo decimoterzo nel
palazzo Sanseverina, e del quale s'é parlato altre volte.
Fabrizio dormiva nel piccolo albergo, quand'ella chiamò
527
Lodovico: egli la credé diventata veramente pazza, tale
era la strana espressione delle occhiate che gli lanciava.
— Voi v'aspettate — gli disse — ch'io vi regali qualche
migliaio di lire; ma no, vi conosco: voi siete un poeta
e in quattro e quattr'otto ve li mangereste. Io vi do invece
la piccola tenuta della «Ricciarda» vicino a Casalmaggore.
Pazzo di gioia, Lodovico le si gettò in ginocchio, protestando
che se aveva fatto quanto poteva per aiutarla a
salvare monsignor Fabrizio non lo aveva fatto per guadagnar
denaro. Gli s'era affezionato fin da quando, essendo
anni addietro terzo cocchiere della signora duchessa,
ebbe l'onore di condurlo in carrozza.
Quando il brav'uomo, che era veramente sincero, credé
di avere anche troppo trattenuto parlando di sé una
gran signora, chiese permesso di andarsene: ma la duchessa,
i cui occhi sfavillavano, gli comandò:
— Restate.
Passeggiava senza dir parola in quella stanzetta d'osteria,
guardandolo con espressione incredibile. Alla
fine, vedendo che quella curiosa passeggiata non finiva
mai, Lodovico s'arrischiò a parlar nuovamente alla sua
padrona.
— La signora duchessa m'ha fatto un dono così esagerato,
così superiore a tutto ciò che un pover'uomo
come me poteva immaginare e ai modesti servizi che ho
avuto l'onore di prestare, che in coscienza non posso accettare
la «Ricciarda». Io ho l'onore di restituire quella
tenuta alla signora duchessa, pregandola di assegnarmi
528
una pensione di quattrocento lire.
— Quante volte nella vostra vita — gli domandò ella
cupamente altezzosa — quante volte avete sentito dire
che io, fatto un progetto, lo abbia poi abbandonato?
E, dette queste parole, riprese ancora per qualche minuto
a passeggiare: poi, fermandosi all'improvviso, sclamò:
— Ma Fabrizio è salvo per caso, e perché ha saputo
piacere a quella ragazza. Se non fosse così simpatico e
non si fosse mostrato amabile, sarebbe morto! Potreste
negarmelo? — E andava contro Lodovico con gli occhi
accesi di furore: egli diede un passo addietro e la suppose
impazzita: ipotesi che gli diede qualche inquietudine
circa la proprietà della «Ricciarda».
— Or bene, — riprese la duchessa fattasi di subito
dolce e gaia — io voglio che i miei buoni abitanti di
Sacca abbiano una bella giornata di allegria, di cui si ricorderanno
poi per un pezzo! Voi tornerete a Sacca....
Avreste qualche cosa in contrario? Credete di correr
qualche pericolo?
— Oh, no, signora duchessa! nessuno di Sacca dirà
mai ch'io ero con monsignor Fabrizio. Eppoi, me lo lasci
dire, io sono impaziente di veder la mia tenuta: mi
par così curioso d'esser diventato «proprietario»!
— Son contenta di vedervi così allegro! Il fittaiuolo
della «Ricciarda» mi deve, credo, tre o quattro anni di
fitto: gliene regalo la metà, e l'altra metà la do a voi a
queste condizioni: andrete a Sacca; direte che doman
l'altro è la festa di una delle mie Sante protettrici, e fare-
529
te illuminare splendidamente la villa. Non badate né a
fatiche né a spese. Pensate che si tratta della più grande
gioia della mia vita, è un pezzo che preparo questa illuminazione:
da più di tre mesi c'é nelle cantine tutto quel
che può occorrere: il giardiniere ha avuto quel che bisogna
per un bel fuoco d'artifizio: fatelo accendere sulla
terrazza verso il Po. Ci sono in cantina ottantanove botti
di vino: fate mettere delle fontane di vino nel parco: se
avanza una bottiglia sola, crederò che non vogliate bene
a Fabrizio. E quando avrete visto che fontane e luminaria
e fuochi, tutto insomma, va bene, scappate, perché
può darsi, anzi lo spero, che a Parma tutte queste belle
cose paiano altrettante insolenze.
— Non dica può darsi, perché è certo! Come è anche
certo che l'avvocato fiscale Rassi, che ha elaborata la
sentenza di monsignore, creperà di rabbia. Anzi, signora
duchessa, se volesse fare al suo servitore un regalo più
grande degli arretrati della «Ricciarda» dovrebbe permettermi
di fare uno scherzo a questo Rassi....
— Siete un brav'uomo, — disse la duchessa — ma vi
proibisco assolutamente di far nulla al Rassi: io ho il
progetto di farlo impiccare in piazza, a suo tempo. E badate
di non farvi arrestare a Sacca: se m'aveste a mancare,
sarebbe un guaio grosso.
— Io? La signora duchessa può star certa che quando
avrò detto che io faccio la festa per una delle Sante sue
protettrici, se la polizia manda trenta gendarmi a disturbarla,
prima che arrivino alla croce rossa in mezzo al
villaggio, non ce n'é più uno a cavallo. Ne han pochi de-
530
gli spiccioli a Sacca: tutti contrabbandieri provetti e tutti
la adorano.
— Eppoi, — continuò la duchessa con la maggior disinvoltura
— se do del vino a' miei amici di Sacca, voglio
inondare i Parmigiani. Quando avrete visto l'illuminazione
e i fuochi, pigliate un cavallo, correte a Parma e
aprite il serbatoio.
— Ah, che bell'idea! — fece Lodovico ridendo — del
vino ai galantuomini di Sacca, e dell'acqua ai borghesi
di Parma, così sicuri, quei manigoldi, che monsignore
sarebbe stato avvelenato come il povero L....
L'allegria di Lodovico pareva non finir più; la duchessa
si compiaceva di quelle risate fra le quali egli andava
ripetendo: — Vino a quelli di Sacca, acqua a quelli
di Parma! La signora sa di certo meglio di me che,
quando, una ventina di anni fa, per un'imprudenza, fu
vuotato il serbatoio, ci fu più d'un piede d'acqua in alcune
strade di Parma.
— Eh già! acqua a quelli di Parma! — rispose la duchessa
ridendo a sua volta. — Il passeggio davanti alla
cittadella sarebbe stato gremito di gente, se avessero tagliato
la testa a Fabrizio.... Lo chiamano «il gran delinquente
».... Ma state attento: e che nessuno al mondo
sappia che l'inondazione è opera vostra e ordinata da
me. Anche Fabrizio, anche il conte debbono ignorar
questo scherzo.... Ma io mi scordavo i poveri di Sacca!
Andate a scrivere una lettera al mio intendente, io poi la
firmerò. Ditegli che per la festa della mia Santa distribuisca
cento zecchini ai poveri, e che vi obbedisca in
531
tutto, pei fuochi, per l'illuminazione, pel vino: che nelle
cantine non vi deve restare una bottiglia sola.
— L'intendente avrà una sola difficoltà: da cinque
anni che la signora duchessa possiede la villa, non ci
son rimasti dieci poveri a Sacca.
— E acqua per quelli di Parma! — ripigliò la duchessa
canticchiando. — Come farete per mandar a effetto lo
scherzo?
— Il mio piano è bell'e fatto: parto da Sacca verso le
nove: alle dieci e mezzo il mio cavallo è nello stallaggio
delle «Tre ganasce», sulla strada di Casalmaggiore e
della mia tenuta della «Ricciarda»: alle undici sono in
camera mia al palazzo: alle undici e un quarto acqua ai
Parmigiani, e più di quanta ne vorranno... per bere alla
salute del «gran delinquente». Dieci minuti dopo esco di
città per la via di Bologna: una bella riverenza, passando,
alla cittadella, che il coraggio di monsignore e il genio
della signora duchessa hanno screditato così solennemente:
poi piglio un sentiero che conosco benissimo e
faccio il mio ingresso alla «Ricciarda».
A questo punto, levò gli occhi sulla duchessa e fu atterrito.
Ella guardava fisso il muro nudo, e i suoi occhi
avevan qualcosa di spaventevole. «Povera mia tenuta!
— pensò Lodovico — è proprio matta.» Ella indovinò il
suo pensiero.
— Ah! ah! caro signor Lodovico, caro signor poeta,
voi volete una donazione in iscritto: andate a trovarmi
un foglio. — Quegli non se lo fece ridire; e la duchessa
scrisse di tutto suo pugno un'obbligazione, datata da un
532
anno avanti, in cui dichiarava d'aver ricevuto dal signor
Lodovico Sammicheli la somma di ottantamila lire, dandogli
in pegno la terra della «Ricciarda». Se entro dodici
mesi non fosse stata rimborsata la detta somma, la terra
della «Ricciarda» diventava proprietà del Sammicheli.
«È bello — pensava intanto — dare a un servo fedele
il terzo o quasi di quel che mi rimane!» E, rivolta a Lodovico:
— Dopo lo scherzo del serbatoio, vi lascio due giorni
per riposarvi a Casalmaggiore. Perché la cessione sia
valida, dite che l'affare è di più d'un anno addietro. Poi
venite subito a Belgirate. Può essere che Fabrizio debba
andare in Inghilterra, e voi l'accompagnerete.
Il giorno dopo, di mattina presto, la duchessa e Fabrizio
furono a Belgirate.
Si stabilirono in quel villaggio incantevole: ma sulle
rive di quel meraviglioso lago Maggiore un gran dolore
si preparava per la duchessa. Fabrizio non era più quel
di prima: fin dal primo ridestarsi da quel sonno quasi letargico,
ella si era accorta che in lui accadeva qualche
cosa di straordinario. Il sentimento profondo ch'egli celava
con ogni studio era veramente singolare: non sapeva
darsi pace d'esser fuori dalla prigione, e si asteneva
dal confessare questo rammarico, perché avrebbe dato
occasione a domande cui non voleva rispondere.
— Ma come! — domandava la duchessa sbigottita —
quando la fame t'obbligava a mangiar qualcuna delle abbominevoli
vivande preparate nella cucina della prigione,
non sentivi l'orrore di domandarti ogni volta: c'é
533
qualche sapore strano? mi avveleno in questo momento?
— Io pensavo alla morte, — rispose Fabrizio —
come suppongo che ci pensino i soldati: una cosa possibile
che speravo aver l'accortezza di evitare.
Quali inquietudini, quante angustie per la povera duchessa!
Quel Fabrizio adorato, così originale e vivace,
era ormai accanto a lei assorto in fantasticherie; giunto a
preferir la solitudine al piacere di parlare di tutto a cuor
aperto, con lei la miglior amica che avesse al mondo!
Era sempre buono, pieno di sollecitudini e di gratitudine:
avrebbe, come un tempo, rischiata cento volte la vita
per lei; ma il suo cuore era altrove. Spesso si percorrevano
quattro o cinque leghe su quel lago magnifico, senza
aprir bocca. La conversazione, o meglio quello scambio
di pensieri su argomenti privi d'intimità che solo era
ormai possibile fra loro, sarebbe stato ad ogni altro gradevole;
ma essi ricordavano, massime la duchessa, quali
discorsi erano i loro prima che quel funesto duello col
Giletti li separasse. Egli avrebbe dovuto raccontare alla
duchessa la storia dei nove lunghi mesi di un'orribile
prigionia, e per l'appunto a quell'orribile soggiorno non
accennava che vagamente, non diceva che brevi parole.
«Prima o poi questo doveva accadere! — pensava la
duchessa con amara tristezza. — I dolori mi hanno invecchiata;
egli ama davvero e io non ho che il secondo
posto nel suo cuore.» Avvilita, prostrata da un tale pensiero,
fonte del più grande dei dolori possibili, la duchessa
si diceva anche: «Ah! se Ferrante fosse diventato
addirittura pazzo, o gli venisse meno il coraggio, mi par
534
che sarei meno infelice». E questo quasi rimorso venne
a turbar la stima ch'ella aveva del proprio carattere.
«Dunque, — pensava amaramente — son giunta a pentirmi
d'una decisione presa? Non son più una Del Dongo.
Dio l'ha voluto! Fabrizio è innamorato! E con che
diritto potrei pretendere che non lo fosse? Quando mai
c'é stata tra noi una sola parola d'amore?»
Questa idea così savia le tolse il sonno: la vecchiezza
e la prostrazione dell'anima la coglievano, presso al
compimento d'una insigne vendetta; e a Belgirate si sentiva
assai più infelice che a Parma. Quanto alla causa di
quelle fantasticaggini di Fabrizio, non era possibile aver
dubbi: Clelia Conti, quella fanciulla così pia, aveva tradito
suo padre, poiché aveva acconsentíto ad ubriacare
la guarnigione. E Fabrizio non la nominava mai! «Sì;
ma — soggiungeva la duchessa picchiandosi disperatamente
il petto — se i soldati non fossero stati ubriacati,
tutte le mie trovate, tutto il mio lavoro, tutto era inutile:
cosi, è proprio lei che l'ha salvato!»
Solo a stento riusciva ad avere da Fabrizio particolari
su quella notte, che in altri tempi avrebbe dato argomento
a discorsi cento volte ripetuti. «In quei tempi fortunatissimi
un giorno intero mi avrebbe parlato, e con quel
brio, con quella serena gioia inesauribili, sul menomo
incidente intorno a cui mi fosse venuto fatto d'interrogarlo.
»
Nella necessità di tutto prevedere, la duchessa aveva
fatto stabilir Fabrizio a Locarno, città svizzera sull'estrema
punta del lago Maggiore: e tutti i giorni andava a
535
prenderlo per lunghe gite in barca. Una volta ch'ella gli
salì in casa, trovò la sua camera tappezzata di vedute di
Parma, città che avrebbe dovuto esecrare. Il suo salottino,
trasformato in istudio, aveva tutti gli arnesi di un pittore
d'acquarelli; ed ella lo trovò che stava appunto acquarellando
una terza veduta della torre Farnese e del
palazzo del governatore.
— Non ti manca più — gli disse un po' piccata — che
fare a memoria il ritratto di quel caro governatore, che
non ti voleva far altro male che avvelenarti! Anzi, già
che mi ci fai pensare, tu dovresti scrivergli una bella lettera,
per domandargli perdono d'esserti presa la libertà
di scappare, gettando qualche po' di ridicolo sulla sua
cittadella!
La povera donna non s'immaginava d'avere indovinato!
Appena al sicuro, la prima cura di Fabrizio fu di scrivere
al general Fabio Conti una lettera correttissima, ma
in un certo senso alquanto grottesca. Gli chiedeva infatti
perdono d'essere scappato, adducendo per iscusa che
aveva avuto qualche ragione di credere che un agente
subalterno della cittadella fosse incaricato di avvelenarlo.
Ciò che andava scrivendo gli premeva pochissimo:
sperava che anche Clelia potesse veder quella lettera, e a
tale pensiero gli s'empivan gli occhi di lagrime. La chiusa
era un tantino comica. Osava dire che ora, in libertà,
gli accadeva di rimpiangere la sua gabbia nella torre
Farnese! Il pensiero dominante dell'epistola era tutto lì:
Clelia lo avrebbe compreso. E nella sua mania di scrive-
536
re, sempre con la speranza che altri leggerebbe, mandò
ringraziamenti a don Cesare, il buon elemosiniere che
gli aveva prestati dei libri di teologia. Qualche giorno
dopo, sollecitò il libraio di Locarno a fare una corsa a
Milano, dove quegli, amico dell'illustre bibliomane Reina,
comprò le più pregiate edizioni dei libri prestati da
don Cesare. Il buon elemosiniere ricevé il libri e una
bella lettera, in cui era detto che in momenti d'impazienza,
non senza scusa forse per un povero prigioniero, i
margini de' suoi volumi erano stati riempiti di appunti
insensati; don Cesare era dunque pregato di sostituire i
volumi sciupati con questi nuovi, offerti dalla più viva
riconoscenza.
Fabrizio non si curava troppo della proprietà della lingua
quando dava nome di appunti alle «zampe di gallina
» di cui aveva ricoperti i margini dell'in folio delle
opere di San Girolamo. Nella speranza di rimandare il
libro a don Cesare, in cambio di qualche altro, aveva
giorno per giorno scritto sui margini una specie di diario
di tutto quel che gli accadeva in prigione. Gli avvenimenti
registrati si riducevano a estasi di amor divino
(l'espressione ne indicava un altro ch'egli non s'arrischiava
a scrivere). E ora questo amor divino lo traeva a
profonde disperazioni, ora voci gli giungevano dall'empireo
a rinverdire le speranze e a cagionargli commosse
letizie. Tutto ciò, per fortuna, scritto con un inchiostro di
prigione, fatto di vino, di cioccolata e di fuliggine. Don
Cesare rimettendo il suo San Girolamo nello scaffale gli
aveva dato appena un'occhiata. Se avesse letto ne' mar-
537
gini, avrebbe visto che un giorno il prigioniero, credendosi
avvelenato, si felicitava di morir a quaranta passi di
distanza da ciò che aveva più amato al mondo. Ma altri
occhi che quelli del buon elemosiniere avevano scorso
quei margini. La bella idea di «morir vicino all'oggetto
amato», espressa in varie forme, era poi svolta in un sonetto:
l'anima, separata dopo atroci sofferenze dal corpo
fragile in cui aveva dimorato ventitré anni, sospinta dal
desiderio istintivo di felicità, naturale in tutti i viventi,
non salirebbe al cielo tra i cori degli angeli, quando il
terribile giudice le avesse concesso il perdono delle sue
colpe; ma, più felice nella morte che nella vita, andrebbe
pochi passi distante dal carcere dove aveva sofferto,
per congiungersi a quella che le fu amore supremo nel
mondo. E cosi, concludeva l'ultimo verso, l'anima «avrà
trovato in terra il paradiso».
Per quanto nella cittadella non si parlasse di Fabrizio
che come d'un traditore indegno, il quale aveva mancato
ai più sacri doveri, il buon don Cesare fu entusiasmato
al giunger de' bei libri, mandatigli da uno sconosciuto.
Fabrizio infatti aveva fatto spedire i libri qualche tempo
prima di scrivere, temendo che, saputo onde venivano,
l'elemosiniere li respingesse sdegnato. Ma don Cesare
non disse nulla di questa cortese sollecitudine al fratello
generale, che montava in furore al solo sentir nominare
il Del Dongo. Dopo la fuga, l'elemosiniere aveva ripreso
l'antica cordiale intimità con sua nipote; e siccome le
aveva tempo addietro insegnato qualche cosa di latino,
le mostrò i bei libri ricevuti. Questo aveva sperato il do-
538
natore. Nello sfogliarli, Clelia a un tratto arrossì: aveva
riconosciuto la calligrafia di Fabrizio: strisce di carta
gialla erano state collocate, quasi segni, in varii punti
del volume. E, poiché tra le sordide cupidigie e la gelida
scolorata volgarità della vita certi accorgimenti inspirati
dalla passione vera producono il più spesso i loro effetti,
come se una divinità propizia la menasse per mano, Clelia,
guidata dall'istinto e fissa in un pensiero unico chiese
allo zio di raffrontare col nuovo il vecchio volume di
San Girolamo. Come ridire qual dolce commozione, tra
la malinconia in cui l'aveva lasciata la partenza di Fabrizio,
ella provò nel leggere il sonetto e le memorie, notate
di giorno in giorno, del grande amore ch'egli nutriva
per lei?
Imparò i versi a memoria; e li canticchiava stando
alla finestra, davanti a un'altra finestra ormai deserta,
sulla quale tante volte aveva visto aprirsi lo spiraglio
della tramoggia. Ora la tramoggia era stata smontata e
deposta nei magazzini del tribunale come corpo di reato
in un comico processo che il Rassi istruiva contro il Del
Dongo, reo di fuga, anzi, come il Rassi medesimo diceva
ridendo, «reo d'essersi sottratto alla clemenza d'un
principe magnanimo».
Per Clelia, ormai, qualunque cosa facesse era cagione
di rimorsi, tanto più vivi quanto più si sentiva infelice; e
tentava dar pace al suo cuore ricordando e confermando
il voto alla madonna, pronunciato durante il pericolo
corso da suo padre: non veder Fabrizio mai più.
La fuga aveva cagionato una vera malattia al genera-
539
le, che era anche stato lì lì per esser destituito, quando il
principe furibondo fece cacciar nelle carceri della città
tutti i carcerieri della cittadella; ma lo salvò l'intercessione
del conte Mosca, che preferiva vedere il rivale
operoso e intrigante confinato lassù, in cittadella, anziché
a mantener raggiri fra la gente di Corte.
E nei quindici giorni che durò l'incertezza sulla sorte
del generale, e la sua malattia vera, Clelia trovò il coraggio
di compiere il gran sacrificio.
S'era data ammalata il giorno dei festeggiamenti, che,
come forse il lettore ricorda, era stato quello stesso della
fuga; restò ammalata anche il giorno dopo, e si seppe
comportare in tal modo che, tranne Grillo a cui era particolarmente
commessa la vigilanza del prigioniero, a
nessuno venne mai il sospetto della sua complicità. E
Grillo tacque.
Ma, appena tranquilla su questo punto, fu più angosciosamente
torturata da' suoi giusti rimorsi. Con quale
ragionamento mai può attenuarsi la colpa d'una figlia
che tradisce suo padre?
Una sera, finalmente, dopo aver passato l'intera giornata
nella cappella, piangendo, pregò don Cesare che
l'accompagnasse dal generale, le cui sfuriate la sgomentavano,
tanto più ch'egli non trascurava occasione o pretesto
per imprecar contro Fabrizio, abominevole traditore.
Giuntagli davanti, ebbe il coraggio di dirgli che aveva
sempre rifiutato di dar la sua mano al marchese Crescenzi,
perché non provava per lui la menoma inclina-
540
zione ed era certa che quel matrimonio la farebbe infelice.
Il generale scattò furioso, ed ella ebbe un bel da fare
per riprendere il discorso e dire che se, tuttavia, suo padre,
sedotto dalla grande ricchezza del marchese, credeva
darle l'ordine di sposarlo, avrebbe obbedito. Il generale,
stupefatto da una conclusione così diversa dalle
premesse, se ne compiacque, e disse al fratello: — Così
non dovrò confinarmi in un secondo piano, se per colpa
di quella carogna di Del Dongo avrò da perdere il posto!
Il conte Mosca non tralasciava di dimostrarsi assai
scandalizzato per l'evasione di quel «cattivo soggetto», e
ripeteva la frase trovata dal Rassi intorno all'espediente
abbastanza volgare con cui quel giovine si era «sottratto
alla clemenza del sovrano».
La frase spiritosa, che ottenne consacrazione nella
«buona società», non fece presa nel popolo, che, pur
credendo Fabrizio colpevole, ammirava il coraggio che
c'era voluto a buttarsi da quell'altezza. Non uno nella
Corte pensò a quel coraggio.
La polizia, molto umiliata da quello scacco, aveva
scoperto che una ventina di soldati, corrotti dai denari
della duchessa Sanseverina — donna così vergognosamente
ingrata, di cui non si pronunziava più il nome che
sospirando — avevan dato al prigioniero quattro scale
legate insieme, lunghe quarantacinque piedi ciascuna, e
ch'egli non aveva avuto altro merito che di tirarle con
una corda a sé.
Alcuni liberali noti per la loro imprudenza, e tra gli
altri il medico C..., agente pagato direttamente dal so-
541
vrano, aggiungevano, compromettendosi, che la feroce
polizia aveva fatto barbaramente fucilare otto dei disgraziati
soldati che avevano agevolata la fuga dello
sconoscente Fabrizio. E allora anche i liberali veri biasimarono
il Del Dongo che con la propria imprudenza
aveva cagionato la morte di otto poveri soldati! Così i
piccoli dispotismi riescono ad annientare perfino il valore
della pubblica opinione.
542
XXIII
Fra tanto scatenarsi d'ira, il solo arcivescovo Landriani
si serbò fedele alla causa del suo giovine amico; e
perfino nel circolo della principessa osò ricordare il fondamentale
principio di diritto, pel quale in ogni procedimento
bisogna che un orecchio si mantenga sereno e libero
da pregiudizio per ascoltar la difesa dell’imputato.
Dopo l'evasione di Fabrizio era stato divulgato a Parma
un sonetto mediocre che celebrava quella fuga come
una delle belle azioni del secolo, e paragonava il Del
Dongo a un angelo scendente sulla terra ad ali spiegate.
Il giorno seguente tutti nella città sapevano a mente un
altro sonetto magnifico: un monologo del prigioniero intanto
che scendeva lungo la corda, e ripensava tutti
gl'incidenti della sua vita. Tutti i componenti vi riconobbero
lo stile di Ferrante Palla.
Ma a questo punto mi bisognerebbe tentar lo stile epico:
dove troverei colori e toni per dipinger la traboccante
indignazione dei benpensanti, quando fu nota la spavalda
insolenza delle luminarie della villa di Sacca? Fu,
contro la duchessa, un grido unanime d'indignazione:
perfino i liberali autentici stimarono quelle feste un barbaro
modo di compromettere i detenuti sospetti e di esasperare
inutilmente il sovrano. Il conte Mosca dichiarò
che ai vecchi amici della duchessa non restava di meglio
che dimenticarla. Fu un generale concerto d'ira e di odii:
543
uno straniero che si fosse trovato a passare per la città
sarebbe rimasto sorpreso da tanta violenta concordia
della pubblica opinione. Ma per compenso, in un paese
che sa gustare e valutar giustamente il piacere della vendetta,
la luminaria e la festa data nel parco di Sacca a
seimila contadini piacquero in modo incredibile. A Parma
si diceva comunemente che la Sanseverina aveva
fatto distribuir tra i contadini migliaia e migliaia di scudi;
e questo spiegava l'accoglienza un po' dura verso una
trentina di gendarmi che la polizia aveva fatto la sciocchezza
di mandare a Sacca trentasei ore dopo la festa
stupenda e la ubriacatura generale. I gendarmi, ricevuti
a sassate, avevan dovuto scappare: due di loro, caduti da
cavallo, erano stati buttati nel Po.
Invece, la rottura del serbatoio del palazzo Sanseverina
era passata quasi inosservata: la notte alcune strade
erano state inondate: il giorno dopo si sarebbe potuto
dire ch'era piovuto. Lodovico aveva avuto la precauzione
di rompere i vetri di una finestra del palazzo per
modo da lasciar credere che v'erano entrati i ladri. S'era
trovata anche una piccola scala: ma il solo conte Mosca
riconobbe la genialità dell'amica sua.
Fabrizio era risoluto di tornare a Parma subito che potesse;
mandò Lodovico a portare una lunga lettera all'arcivescovo;
e il fido servo tornò subito a impostare nel
primo villaggio piemontese, San Nazaro presso Pavia,
una lunga epistola latina con cui il degno prelato rispondeva
al suo giovine protetto. Ci bisogna aggiungere un
particolare che, come tanti altri certamente, parrà super-
544
fluo in un paese dove non c'é più bisogno di siffatte precauzioni.
Il nome di Fabrizio Del Dongo non si scriveva
mai: le lettere per lui erano indirizzate sempre a Lodovico
Sammicheli a Locarno in Svizzera o a Belgirate in
Piemonte. La busta era di carta grossolana, il sigillo
male applicato, l'indirizzo leggibile appena, e qualche
volta ornato di raccomandazioni degne d'una serva: e
tutte le lettere avevan la data di Napoli, anticipata di sei
giorni.
Da San Nazaro presso Pavia, Lodovico dové tornare a
Parma in gran fretta, con una missione che a Fabrizio
stava molto a cuore. Si trattava nientemeno che di far
avere alla signorina Conti un fazzoletto di seta, sul quale
era stampato un sonetto del Petrarca: c'era cambiata solo
una parola. Clelia lo trovò sul suo tavolino due giorni
dopo aver ricevuto i ringraziamenti del marchese Crescenzi
che si protestava il più felice degli uomini; e non
è necessario dire che effetto le producesse questo segno
di una così affettuosa costanza.
Lodovico doveva anche procurarsi tutti i particolari
possibili su tutto quel che avveniva nella cittadella; e
dové quindi informar Fabrizio che ormai il matrimonio
della signorina col marchese Crescenzi era cosa stabilita:
quasi non passava giorno che il marchese non desse a
Clelia, nella cittadella stessa, una festa. E una prova irrefutabile
del prossimo matrimonio stava in ciò: che il
marchese, ricchissimo e per conseguenza avarissimo,
come son per lo più i ricchi dell'Italia settentrionale, faceva
grandi preparativi, sebbene sposasse una signorina
545
senza dote. Vero è che la vanità del general Conti, punta
da questa osservazione che, se per lui era intollerabile,
non poteva non venire in mente a tutti, lo aveva deciso a
comprare, per assegnarla alla figliuola, una tenuta del
valore di più di trentamila lire. L'aveva pagata a contanti,
lui che pur si sapeva come non possedesse nulla: e
l'aveva pagata a contanti, secondo ogni probabilità, coi
denari del marchese. Le spese di contratto e accessori
che salivano a dodicimila lire parvero al Crescenzi,
uomo eminentemente logico, una cosa ridicola. Dal canto
suo egli faceva fare a Lione delle tappezzerie magnifiche
di tinte ben combinate sotto la direzione del famoso
Palagi, pittore bolognese. Queste tappezzerie, ciascuna
delle quali conteneva un episodio scelto nella storia
della famiglia Crescenzi che, come tutti sanno, discende
dal famoso Crescenzio, console di Roma nel 985, doveva
decorare i diciassette saloni del pian terreno del palazzo.
Le tappezzerie, gli orologi, i lampadari portati a
Parma costarono più di trecentocinquantamila lire: il valore
degli specchi nuovi aggiunti a quelli ch'eran già nel
palazzo ammontò a ducentomila. Tranne due sale affrescate
dal Parmigianino, il più gran pittore del paese
dopo il divino Correggio, tutte le altre erano ora invase
dai più celebri pittori di Firenze, di Roma e di Milano,
che le decoravano. Fokelberg, il famoso scultore svedese,
il Tenerami di Roma e il Marchesi milanese, attendevano
da un anno a dieci bassorilievi rappresentanti altrettante
gesta di quel vero grand'uomo che Crescenzio
fu. Anche la più parte degli affreschi delle vôlte figura-
546
van fatti della sua vita. Ammiratissimo il soffitto in cui
l'Hayez aveva rappresentato Crescenzio ricevuto negli
Elisi da Francesco Sforza, da Lorenzo il Magnifico, da
re Roberto, da Cola di Rienzo, dal Machiavelli, da Dante
e da altri grandi uomini del medio evo. L'ammirazione
per questi grandi del passato ha un qualche sapor d'epigramma
contro i potenti dell'oggi.
Queste magnificenze eran l'unica occupazione, l'unico
argomento dei discorsi della nobiltà e della borghesia
parmense, e furon ferite al cuore di Fabrizio, quando le
lesse narrate con ingenua ammirazione in una lunga lettera
che Lodovico aveva fatto scrivere da un impiegato
alla dogana di Casalmaggiore.
«E io son così povero! — pensava — quattromila lire
di rendita in tutto e per tutto! Ci vuol proprio un bel coraggio
ad andarmi a innamorar d'una donna per cui si
fanno di questi miracoli!»
Un solo passo della lunga epistola di Lodovico era
scritto da lui: e narrava com'egli di sera si fosse imbattuto
nel povero Grillo in pessime condizioni. Imprigionato
dapprima, poi liberato, era in tristissimo arnese: gli aveva
chiesto per carità uno zecchino, e lui, in nome della
signora duchessa, gliene aveva dati quattro. I vecchi carcerieri,
dodici, rimessi da poco in libertà, si preparavano
a dare «un trattamento di coltellate» ai nuovi, loro successori,
se li potevan cogliere fuori della cittadella. Anche
Grillo gli aveva detto che le serenate si facevano
quasi quotidianamente, che la signorina Clelia era assai
pallida, spesso ammalata e altre cose simili. Questa sin-
547
golare espressione fece sì che Lodovico ebbe a volta di
corriere l'ordine di tornar subito a Locarno. Vi andò, e le
notizie che diede a voce furon per Fabrizio anche più
tristi.
Si può immaginare la piacevolezza delle sue relazioni
con la duchessa: egli sarebbe morto piuttosto che pronunciar
davanti a lei il nome di Clelia: ella esecrava Parma,
e per lui tutto quel che la ricordava era fonte di
commozioni sublimi.
La duchessa non dimenticava la sua vendetta. Era
così felice prima del malaugurato incidente Giletti! E
ora? Ora viveva nell'attesa d'un fatto atroce, del quale
neppure avrebbe osato dir una parola a Fabrizio, ella che
quando pigliava gli accordi col Palla, credeva di procurargli
cagione di viva letizia col dirgli che un giorno sarebbe
vendicato.
Così tra loro era quasi sempre un silenzio cupo. Per
rendere un po' più gradevoli queste relazioni, la duchessa
aveva ceduto alla tentazione di fare un brutto tiro al
nipote. Il conte le scriveva quasi ogni giorno: evidentemente
egli mandava corrieri, come a' bel tempi del loro
amore, perché le lettere portavan timbri di questa o di
quella città svizzera. Il pover'uomo si torturava per non
parlar troppo apertamente del suo amore e per mettere
assieme lettere piacevoli: eran lette appena, distrattamente.
Che vale ahimè la fedeltà d'un amante, al quale
non concediamo che la nostra stima, quando si ha il
cuore tormentato dalla freddezza di colui che gli si preferisce?
548
In due mesi ella non gli rispose che una volta, e solo
per invitarlo a tastare il terreno e sapere se, non ostante i
temerari fuochi artificiali, la principessa avrebbe gradito
una lettera sua. Nella lettera, che egli avrebbe dovuto
presentare se giudicava conveniente il farlo, si chiedeva
il posto di cavaliere d'onore, da poco vacante, per il
marchese Crescenzi, e si esprimeva altresì il desiderio
che quella onorificenza gli fosse accordata in occasione
del suo matrimonio.
Quella lettera della duchessa era un capolavoro pieno
di rispettosa affezione; nello stile cortigianesco non s'era
introdotta parola le cui conseguenze prossime o lontane
potessero non essere gradevoli alla principessa. Infatti la
risposta fu dettata da un'amicizia tenerissima che sente
vivo il rammarico della lontananza.
«Mio figlio ed io non abbiamo più passato una serata
piacevole dopo la Sua brusca partenza. La mia cara duchessa
non ricorda dunque che è stata proprio lei a farmi
aver voto consultivo nella scelta degli ufficiali della mia
Casa? E si crede in dovere di darmi delle ragioni per la
scelta del marchese Crescenzi, come se il suo desiderio
non fosse per me un'ottima ragione?Il marchese avrà il
posto, se io conto qualche cosa: e ci sarà un posto sempre,
e il primo, nel mio cuore per la mia cara duchessa.
Mio figlio dice le stesse cose, veramente un po' arditelle
in bocca d'un ragazzone di ventun anni, e La prega di
procurargli dei campioni di minerali della val d'Orta
presso Belgirate. Può mandar le Sue lettere, che spero
frequenti, al conte, che La detesta sempre, e che m'é
549
caro appunto per questo. Anche monsignor arcivescovo
Le è rimasto amico; e tutti speriamo prima o poi di rivederLa.
Si ricordi che è necessario. La marchesa Ghisleri,
mia maggiordoma, si prepara a lasciar questo mondo
per uno migliore: la povera donna m'ha fatto gran male,
e me ne fa ancora andandosene così inopportunamente.
La sua malattia mi fa pensare alla persona che in altri
tempi avrei con tanto piacere messo a quel posto, se mi
fosse stato concesso di ottenere tale sacrifizio dallo spirito
d'indipendenza di questa donna unica che, fuggendo,
s'é portata via tutta la festività della mia piccola Corte...
» Eccetera.
La duchessa dunque vedeva tutti i giorni Fabrizio, sicura
d'aver fatto tutto quanto era in lei per affrettare il
matrimonio che lo metteva alla disperazione. E così accadeva
che a volte passassero insieme quattro o cinque
ore sul lago senza profferir parola. L'affetto del giovine
era vivo e schietto, ma egli pensava ad altro; e l'anima
sua semplice e primitiva non trovava nulla da dire. Ella
se n'accorgeva ed era questo il suo vivo tormento.
Abbiamo dimenticato di dire a suo tempo che la duchessa
aveva preso una casa a Belgirate, paesello incantevole
che mantiene quel che il suo nome promette: bella
svolta del lago. Dalla porta-finestra del salotto a terreno,
ella poteva mettere il piede nella sua barca: ne aveva
presa una non grande, per la quale quattro rematori sarebbero
bastati: ne assoldò dodici, facendo in modo d'averne
uno per ciascuno dei villaggi circostanti. La terza
e quarta volta che si trovò in mezzo al lago con questa
550
gente bene scelta, fece smettere di remare.
— Io vi considero come buoni amici, — disse — e
voglio confidarvi un segreto. Mio nipote Fabrizio è evaso
di prigione; e può darsi che a tradimento cerchino di
ripigliarlo, per quanto sia qui in paese libero. State guardinghi,
e avvisatemi di tutto quel che vi riuscirà di sapere.
Vi do il permesso di entrare in camera mia di giorno
e di notte.
I barcaioli le risposero entusiasmati: sapeva farsi voler
bene. Ma il vero è che non credeva affatto si pensasse
a riacciuffare Fabrizio; in altri tempi, cioè prima di
aver fatalmente ordinato l'apertura del serbatoio, non ci
avrebbe pensato né punto né poco.
La prudenza le aveva suggerito di prendere in affitto
per Fabrizio un quartierino sul porto di Locarno, e ogni
giorno o egli veniva a trovarla o ella andava da lui; ma,
per dare un'idea del sollazzo che lor procuravano quei
colloqui, basti dire che la marchesa Del Dongo con le figliuole
essendo andati due volte a trovarli, le visite di
questi estranei fecero loro grande piacere. A malgrado
dei vincoli di sangue, si posson chiamare estranee le
persone che non sanno nulla di quanto a noi è più caro e
che si vedono una volta all'anno.
La duchessa era una sera a Locarno, con la marchesa
e le figliuole, quando l'arciprete del paese venne col curato
a ossequiar le signore. L'arciprete, cointeressato in
una casa di commercio, si teneva al corrente delle notizie;
gli venne detto:
— È morto il principe di Parma.
551
La duchessa impallidì ed ebbe appena la forza di domandare:
— Si hanno particolari?
— No, — rispose l'arciprete — la notizia è così secca
secca; ma è sicura.
La duchessa guardò Fabrizio. «Io l'ho fatto per lui; —
pensò — avrei fatto anche di peggio; ed eccolo lì davanti
a me indifferente, con la testa chi sa dove.» Questo
pensiero era così acerbamente doloroso che ella non
ebbe forza a resistervi e cadde in un deliquio profondo.
Tutti si diedero da fare per soccorrerla; ma, tornando in
sé, ella notò che Fabrizio si era mosso meno dell'arciprete
e del curato. Fantasticava, al suo solito.
«Pensa come tornare a Parma, — diceva ella fra sé —
e come rompere, forse, il matrimonio di Clelia col Crescenzi;
ma glielo saprò ben impedire.» Poi ricordandosi
della presenza de' due preti, soggiunse:
— Era un gran principe; e l'hanno tanto calunniato!
Per noi è una perdita immensa.
I due preti si congedarono; e la duchessa, per essere
sola, disse che andava a letto.
«Senza dubbio, — pensava — prudenza vorrebbe
ch'io aspettasi un mese o due prima di tornare a Parma:
ma non avrò tanta pazienza: qui soffro troppo. Il continuo
fantasticare, il continuo silenzio di Fabrizio son pel
mio cuore uno spettacolo intollerabile. Chi m'avesse mai
detto che mi sarei annoiata su questo lago incantevole
sola con lui, e proprio quando per vendicarlo ho fatto
più che io non possa fargli sapere! In paragone, la morte
552
è un nonnulla. Così sconto la gioia che provai quando lo
rividi in casa mia a Parma al suo ritorno da Napoli. Una
parola che avessi detto, tutto era finito: e forse, legato
con me, non avrebbe mai pensato a quella ragazza: ma a
dir quella parola provavo una repugnanza invincibile!
Ed ora è lei che trionfa! Naturale! ha vent'anni, e io, logorata
dalle cure e dai malanni, ne ho il doppio! Bisogna
morire, farla finita. Una donna di quarant’anni non
conta più se non per quelli che l'hanno amata da giovine.
Ormai non mi rimangono che soddisfazioni di vanità;
mette il conto di vivere? Ragione di più per tornare a
Parma e divertirmi. Se le cose avessero da pigliare una
certa piega, mi ammazzerebbero. E che c'é di male? farei
una morte splendida, e prima di chiuder gli occhi, ma
soltanto allora, direi a Fabrizio: "Ingrato, fu per te!" Sì
sì, quel po' di vita che mi rimane io non posso passarla
che a Parma: ci farò la gran signora. Ah, che felicità se
potessi ancora trovar piacere negli omaggi che facevano
disperar la Raversi! Allora mi consolava lo spettacolo
dell’invidia... Un conforto per la mia vanità è che, tranne
il conte, nessuno potrà indovinare come, perché, da
che sia stato ucciso il mio cuore. Amerò sempre Fabrizio:
farò tutto per la sua fortuna. Ma posso lasciargli
rompere il matrimonio di Clelia per poi sposarla lui?...
Ah! questo poi no!»
Il doloroso soliloquio era a questo punto, quando uno
strepito s'udì nella casa.
«Ah! ecco: vengono ad arrestarmi: Ferrante si sarà lasciato
acchiappare, e avrà svesciato. Tanto meglio! Avrò
553
un'occupazione: dovrò disputare loro la mia testa. Ma
prima di tutto, bisogna non lasciarsi prendere.»
E mezzo vestita scappò in fondo al giardino: stava già
pensando di scavalcare il piccolo muro e fuggire per la
campagna, quando vide che qualcuno entrava in camera
sua: riconobbe Bruno, l'uomo di fiducia del conte, solo
con la cameriera. Si accostò alla porta-finestra; udì che
colui parlava con la cameriera delle ferite che s'era buscate.
La duchessa rientrò: Bruno la scongiurò di non dire al
conte a che ora sconveniente le si presentava.
— Subito dopo la morte di Sua Altezza, Sua Eccellenza
ha ordinato a tutte le stazioni della posta di non
dar cavalli a sudditi parmensi. Fino al Po io son venuto
con i cavalli di casa; ma all'uscir dalla barca la carrozza
ha ribaltato ed è andata in pezzi, e io ne son venuto fuori
con ferite e confusioni che non m'hanno permesso di
montar a cavallo come avrei dovuto.
— Va bene: son le tre dopo mezzanotte: dirò che siete
arrivato a mezzogiorno: ma badate di non isbugiardarmi.
— La signora duchessa è sempre buona.
La politica in un'opera di letteratura è come una pistolettata
in mezzo a un concerto musicale; un che di grossolano,
cui pure non è possibile non badare. Ci bisognerà
discorrere di brutte cose, che per molte ragioni preferiremmo
tacere; ma è necessario parlar d'avvenimenti
che son di nostro dominio, poiché han per teatro il cuore
dei nostri personaggi.
554
— Mio Dio! com'é morta Sua Altezza? — domandò
la duchessa.
— Sua Altezza era alla caccia d'uccelli di passo, nel
padule lungo il Po, a due leghe da Sacca: è caduto in
una buca nascosta dal falasco; era sudato, l'ha preso un
gran freddo. L'han portato subito in una casetta isolata, e
lì dopo qualche ora è morto. Altri pretendono che sian
morti anche i signori Catena e Borone, e che tutto il
male l'han fatto le casseruole del contadino, dal quale
s'eran fermati, e che eran piene di verderame... Colazione
in quella casa la fecero. Le teste esaltate, i giacobini,
che raccontan sempre le cose come vorrebbero che fossero
andate, parlano di veleno. Io so che Toto, un amico
mio, furiere di Corte, sarebbe morto anche lui se non
fossero state le cure d'un certo povero diavolo che pare
s'intendesse molto di medicina e che gli ha fatto ingerire
non so che curiosi rimedii. Ma a Parma non si parla già
più della morte del sovrano: veramente era un omaccio.
Quando io son partito c'era la folla che voleva massacrare
il Rassi: e volevano anche dar fuoco alle porte della
cittadella, per cercar di liberare i prigionieri. Ma dicevano
che il general Conti avrebbe sparato i cannoni; c'era
poi invece chi raccontava che gli artiglieri della fortezza
avevan bagnato le polveri protestando che non volevano
assassinare i loro compaesani. Ma ora viene il meglio:
intanto che il chirurgo di Sandolaso mi rimetteva a posto
il braccio, è arrivato uno da Parma, e ha raccontato che
la folla, visto Barbone ... sa? quel commissario della cittadella...
vistolo per le strade, l'ha ammazzato e poi è an-
555
data a impiccarlo a un albero dello «Stradone», il più vicino
alla porta della cittadella. Il popolo s'era anche
mosso per andare a buttar giù la statua del principe nei
giardini della Corte: ma il signor conte ha preso un battaglione
della guardia, l'ha disposto intorno alla statua e
ha fatto dire al popolo che non uno che osasse entrar nei
giardini ne sarebbe uscito vivo; e la folla ha avuto paura.
Il più strano è che quest'uomo arrivato da Parma, che
è un nostro gendarme, mi ha detto e ripetuto che il signor
conte ha preso a calci il generale P..., comandante
la guardia del principe, e l'ha fatto portar fuori del giardino
da due fucilieri, dopo avergli strappate le spalline.
— A questo lo riconosco! — sclamò la duchessa, in
un impeto di gioia che non avrebbe ella stessa immaginato
un minuto prima — ah!egli non permetterà mai che
si oltraggi la nostra principessa, ma il generale P... era
pur uno dei «fedeloni» e non ha mai voluto servire l'usurpatore!
e invece han più volte a Corte rimproverato
al conte, men delicato, di aver preso parte alla guerra di
Spagna.
La duchessa aveva aperta la lettera del conte, ma ne
interrompeva ogni tanto la lettura per fare a Bruno domande
una sull'altra. La lettera era curiosa: il conte usava
espressioni lugubri, ma l'intima gioia prorompeva a
ogni tratto. Evitava ogni particolare intorno alla morte
del sovrano e conchiudeva:
«Ora certamente tu tornerai, angelo caro; ma ti consiglio
d'aspettare un giorno o due il corriere che la principessa
ti manderà, credo, oggi o domani. Bisogna che il
556
tuo ritorno sia splendido come fu audace la partenza.
«Quanto al gran delinquente che è con te, penso di
riaprire il processo e farlo giudicar da dodici magistrati
scelti nei diversi tribunali dello Stato; ma per punir cotesto
malfattore come si merita, bisogna che io possa distruggere
la vecchia sentenza, se c'é!»
Il conte aveva riaperto la lettera, e aggiunto:
«Un'altra storia! Ho fatto distribuir cartucce ai due
battaglioni della guardia; e sono in procinto di combattere,
e di far del mio meglio per meritare il nomignolo di
crudele, di cui da un pezzo i signori liberali mi hanno
gratificato. Quella vecchia mummia del generale P... ha
osato in caserma di proporre trattative col popolo insorto.
Vi scrivo in mezzo alla strada; vado a palazzo, dove
non entreranno che passando sul mio cadavere. Addio!
Se dovessi morire, morirei adorandoti, come ho vissuto.
Non dimenticarti di far ritirare le trecentomila lire depositate
in tuo nome dai D..., a Lione.
«M'arriva quel povero diavolo del Rassi, pallido
come un morto e senza parrucca: una figura che non è
possibile figurarsela. Il popolo vuole a ogni costo impiccarlo:
e gli farebbe veramente gran torto, perché merita
d'essere squartato. Cercava rifugiarsi in casa mia, e m'é
corso dietro nella strada: io non so che me ne fare: non
lo voglio accompagnar dal principe perché sarebbe
un'aizzar la rivolta contro il principe stesso! F... vedrà se
gli sono amico. Al Rassi ho detto: Mi bisogna la sentenza
contro il signor Del Dongo e tutte le copie; e dite ai
giudici da parte mia che sono loro la vera causa della ri-
557
bellione, che li farò impiccar tutti, e anche voi, amico
mio, se si lasciano sfuggire una parola di questa sentenza
che non esiste. Mando una compagnia di granatieri a
monsignor arcivescovo. Addio, angelo caro! Può darsi
che mettan fuoco al mio palazzo e io perderò tutti i tuoi
bel ritratti. Ora corro a far destituire quel traditore del
generale P... che ne fa delle sue! Ora adula vilmente il
popolo come già adulava il principe defunto. Tutti questi
generali hanno del resto una paura indiavolata. Bisognerà,
credo, che mi faccia nominar generale in capo.»
La duchessa ebbe l'accorgimento di non mandare a
svegliar Fabrizio: in quel momento sentiva pel conte
un'ammirazione che somigliava molto all'amore. «Tutto
considerato, — pensò — bisognerà che lo sposi.» Gli
scrisse subito; e mandò uno de' suoi. Quella notte non
ebbe tempo d'essere infelice.
Il giorno dopo, verso il mezzogiorno, vide una barca
con dieci rematori a bordo che fendeva rapida le acque
del lago. Tanto lei quanto Fabrizio riconobbero presto
un uomo che vestiva la livrea del principe di Parma: era
infatti un corriere, che appena smontato le disse: — La
rivolta è domata — e le consegnò lettere del conte, una
bellissima della principessa e un'ordinanza del principe
Ranuccio Ernesto V, che la nominava duchessa di San
Giovanni e maggiordoma della principessa madre. Il
giovine principe, dotto in mineralogia, e che ella credeva
uno sciocco, aveva avuto lo spirito di scriverle un biglietto.
558
«Signora duchessa,
Il conte Mosca dice che è contento di me. Tutto si riduce
a qualche fucilata affrontata accanto a lui: il mio
cavallo è stato ferito. A sentire il chiasso che si fa per
così poco m'é venuto il desiderio di prender parte a una
vera battaglia, ma che non sia contro i miei sudditi. Io
debbo tutto al signor conte Mosca: tutti i miei generali,
che non hanno mai fatta la guerra, si son comportati
come conigli: due o tre, credo, sono scappati fino a Bologna.
«Dopo il grande e doloroso avvenimento che mi ha
chiamato al trono, nessuna ordinanza ho firmato con
maggior piacere di quella che La nomina maggiordoma
di S. A. la principessa mia madre. Essa ed io ci siamo ricordati
che un giorno la signora duchessa ammirò la
bella vista che si gode dal palazzetto di San Giovanni, il
quale è fama abbia appartenuto al Petrarca: mia madre
ha voluto regalarLe questa piccola tenuta e io non sapendo
che donarLe, e non osando offrirLe quello che è
già Suo, ho voluto farLa duchessa del mio paese: non so
s'Ella sia tanto erudita da sapere che Sanseverina è titolo
romano.
«Ho conferito il gran cordone del mio ordine al nostro
degno arcivescovo, che ha mostrato una fermezza
rara in uomini di settant'anni.
«Spero che Ella non mi vorrà male dell'aver io richiamate
tutte le signore dall'esilio.
«Mi dicono che d'ora in poi non debbo sottoscrivere
559
che dopo aver messo "affezionatissimo": mi spiace che
mi faccian prodigare una attestazione la quale non è
completamente vera se non quando mi dico Suo affezionatissimo
Ranuccio Ernesto.»
A legger questa lettera si crederebbe che la duchessa
fosse in altissimo favore: tuttavia in un'altra del conte,
che le giunse un paio d'ore dopo, c'era un che di singolare.
Non si spiegava bene, ma la consigliava di scrivere
alla principessa che una indisposizione momentanea la
costringeva a ritardare di qualche giorno il ritorno a Parma.
Ciò non ostante, la duchessa e Fabrizio partiron subito
dopo pranzo: ella, in fondo, per quanto non lo confessasse
neppure a se stessa, voleva affrettare il matrimonio
del marchese Crescenzi, e Fabrizio, dal canto
suo, viaggiò in una vera estasi di felicità, che a momenti
parve a sua zia perfino ridicola. Sperava di veder Clelia
e almanaccava disegni di rapimento, anche contro la volontà
di lei, ove non ci fosse altro mezzo di mandar all'aria
quel matrimonio.
Così il viaggio fu allegro: alla stazione della posta,
prima di giungere a Parma, Fabrizio riprese l'abito ecclesiastico:
di solito era vestito a lutto. Quando rientrò
nella camera della duchessa, questa gli disse:
— Le lettere del conte hanno qualcosa di misterioso
che non riesco a capire. Se tu volessi darmi retta dovresti
fermarti qui qualche ora: ti manderò un corriere appena
gli avrò parlato.
560
Ci volle del bello e del buono per persuader Fabrizio
di arrendersi a questo suggerimento così ragionevole. Il
conte accolse la duchessa che chiamava sua moglie con
manifestazioni di gioia degne d'un ragazzo di quindici
anni. Stette un pezzo senza parlar di politica; poi, quando
venne all'increscioso argomento, le disse:
— Hai fatto bene a non far arrivar qui Fabrizio ufficialmente.
Qui siamo in piena reazione: indovina chi
m'han dato per collega come ministro della giustizia! Il
Rassi! Il Rassi, cara mia, che io trattai da quello straccione
che é, il giorno della rivolta. A proposito: ti avverto
che qui non è accaduto nulla. Se leggi la Gazzetta vedrai
che un impiegato della cittadella, un certo Barbone,
è morto, cadendo da una carrozza: la sessantina di mascalzoni
che son rimasti morti nell'assalto della statua in
giardino stanno benissimo... ma viaggiano. Il conte Zurla,
ministro dell'interno, è andato in persona alle case di
ognuno di questi infelici eroi e ha elargito quindici zecchini
alla famiglia o agli amici con l'ordine preciso di
dire che il morto era fuori paese e con la minaccia della
prigione a chi si fosse lasciato uscir di bocca che fu ammazzato.
Un impiegato del mio Ministero degli esteri è
stato spedito in missione ai giornali di Milano e di Torino,
perché non parlino dell'«incidente malaugurato»,
come s'é stabilito di chiamarlo; e dovrà andar fino a Parigi
e a Londra per far stampare smentite quasi ufficiali
a tutto quel che si potesse raccontare dei nostri disordini.
Un altro è stato mandato a Bologna e a Firenze. Io ho
lasciato fare.
561
«Ma il bello è che, alla età mia, ho avuto veramente
uno slancio d'entusiasmo nel parlare ai soldati della
guardia e strappar le spalline a quello scimunito di P...
In quel momento avrei senza esitare data la vita pel
principe... Ora, è vero, riconosco che sarebbe stata una
fine alquanto stolida. Il principe, sebbene bonaccione,
darebbe oggi cento scudi perché io morissi di malattia:
non osa ancora chiedermi le dimissioni, ma ci parliamo
più di rado che si può, e io gli mando una gran quantità
di piccole relazioni per iscritto, come facevo col padre,
dopo l'arresto di Fabrizio. A proposito: io non mi sono
ancora divertito a ridurre in pallottole la famosa sentenza
per la semplice ragione che quel briccone del Rassi
non me l'ha consegnata ancora. è stato dunque bene non
averlo fatto tornare pubblicamente, Fabrizio. Quella
sentenza è ancora esecutoria: certo non credo che il Rassi
oserebbe fare arrestar nostro nipote oggi: ma tra quindici
giorni, chi sa? Se Fabrizio vuole assolutamente tornare
a Parma, venga a casa mia.»
— Ma tutto questo, perché? — domandò la duchessa
meravigliata.
— Han messo in testa al principe che mi do arie di
dittatore e di salvatore della patria, e che voglio menarlo
pel naso. Aggiungono che, parlando di lui, mi sia fatalmente
scappato detto «questo ragazzo»; e può anche essere!
Quel giorno ero un po' esaltato: per un momento lo
presi perfino per un grand'uomo perché non aveva troppa
paura tra le prime schioppettate che sentiva. Non
manca d'intelligenza, è meglio del padre; insomma, ri-
562
peto, il cuore è buono; ma, cuor sincero e giovine, freme
al sentir raccontare una bricconata e crede che deve aver
proprio un'anima nera chi si accorge di codeste cose.
Pensate com'é stato educato!
— Ma Vostra Eccellenza avrebbe dovuto pensare che
un giorno sarebbe stato il padrone, e mettergli accanto
un uomo di valore.
— Prima di tutto c'é l'esempio del Condillac, che,
chiamato qui dal marchese di Felino, non riuscì a far del
suo alunno che il re dei balordi. Andava alle processioni,
e nel '96 non seppe trattare con Bonaparte che gli
avrebbe triplicato il territorio; e poi, io non ho creduto
mai di rimaner ministro dieci anni. E ora che son seccato
e sfiduciato, specialmente da un mese a questa parte,
penso soltanto a metter assieme un milione prima di
piantare questa babilonia ch'io ho salvato. Se non ero io,
Parma, per due mesi, sarebbe stata repubblica con Ferrante
Palla per dittatore.
La duchessa arrossì: il conte ignorava.
— Noi riprecipitiamo verso la monarchia tipo secolo
decimottavo: il confessore e la favorita. In fondo, il
principe non ama che la mineralogia e forse un po' voi,
signora mia; dacché regna, il suo cameriere, del quale
ho fatto capitano il fratello dopo appena nove mesi di
servizio, è arrivato a ficcargli in testa che lui ha da esser
più felice di chiunque altro perché il suo profilo sarà inciso
sulle monete! E con questa bella idea gli è cominciata
la noia.
«Ora gli ci vuole, per rimedio a questa noia, un aiu-
563
tante di campo. E quando pur m'offrisse quel famoso
milione che ci bisogna per viver discretamente a Napoli
o a Parigi, io proprio non vorrei esser questo rimedio
alla noia, e passare ogni giorno quattro o cinque ore con
l'Altezza Sua. Eppoi, siccome sono più intelligente di
lui, dopo un mese mi prenderebbe per un mostro.
«Il padre era tristo e invidioso; ma aveva fatto la
guerra, comandato corpi d'armata, e questo l'aveva un
po' formato: in lui c'era la stoffa del principe, e io potevo
essere un ministro, buono o cattivo; ma con questo
benedetto figliuolo, candido e troppo buono, sono obbligato
a essere un intrigante. Mi toccherà d'esser rivale
dell'ultima pettegola di palazzo, e in condizioni d'inferiorità
perché non saprò mai badare a certi particolari.
Per esempio, tre giorni fa, una di quelle donne di guardaroba
che distribuiscono negli appartamenti tutte le
mattine gli asciugamani di bucato, ha fatto smarrire al
principe la chiave d'una delle sue scrivanie: e Sua Altezza
non ha voluto occuparsi degli affari le cui carte son
dentro questa scrivania. Era facile con venti lire far staccare
le tavole di fondo, o adoperar grimaldelli o altre
chiavi; ma Ranuccio Ernesto quinto m'ha detto che così
si sarebbero date cattive abitudini al fabbro ferraio della
Corte!
«Finora gli è stato assolutamente impossibile di voler
per tre giorni di seguito la stessa cosa. Se fosse nato il
ricco signor marchese Tal de' Tali, questo principe sarebbe
stato uno degli uomini più stimabili della Corte,
una specie di Luigi XVI: ma con la sua pia ingenuità
564
come potrà evitare tutti i sapienti tranelli che lo circondano?
E il salotto della Raversi è più forte che mai: vi
hanno scoperto che io, io che ho fatto sparar sulla folla,
e che ero deciso a far ammazzar tremila uomini, se bisognava,
per non consentire sfregi alla statua del principe
che fu il mio sovrano, io, hanno scoperto, sono un liberale
arrabbiato, che volevo fargli firmare una costituzione
e altre fanfaluche simili. Con tutti i loro discorsi di
repubblica, questi pazzi c'impedirebbero d'aver la migliore
delle monarchie.... Insomma, voi siete la sola persona
di questo partito liberale di cui io dovrei, secondo i
miei nemici, essere il capo, sul cui conto il sovrano non
si sia espresso in termini sgarbati: l'arcivescovo, soltanto
per aver parlato con equità di quel che feci durante "l'incidente
malaugurato", è in disgrazia.
«Subito dopo i fatti che ancora non si chiamavano
malaugurati quando era ancor vero che c'era stata la rivolta,
il principe disse all'arcivescovo che nel caso di un
nostro matrimonio mi avrebbe fatto duca affinché poteste
conservare il titolo di duchessa: oggi credo sarà fatto
conte il Rassi che io feci far nobile quando mi vendeva i
segreti del sovrano: e, se questo avviene, io ci farò la figura
dell'imbecille.»
— E il povero principe si caccia in un pantano.
— Sicuro; ma lui resta il padrone; qualità che in quindici
giorni basta a far scordare il ridicolo. Ah, cara duchessa,
andiamocene!
— Ma noi non siamo ricchi.
— Lo so. Né voi né io però abbiamo bisogno di lusso:
565
datemi un posto in un palco al San Carlo e un cavallo: è
tutto quello che mi ci vuole; un po' più di lusso un po'
meno, non sarà questo che determinerà la nostra condizione
nel bel mondo: sarà il piacere che le persone intelligenti
avranno nel venir da voi a prendere una tazza di
the.—
E che sarebbe avvenuto nei «giorni malaugurati»,
se vi foste tenuto in disparte, come spero che farete da
ora in poi?
— Mah! Le truppe avrebbero fraternizzato col popolo:
ci sarebbero stati tre giorni di assassinii e d'incendi
(qui ci voglion trecent'anni almeno, perché la repubblica
non sia un assurdo) poi, un paio di settimane di saccheggi,
finché qualche reggimento straniero non fosse venuto
a metter le cose a posto. Ferrante Palla era tra il popolo,
pieno di coraggio e furibondo al solito: certamente
c'era una dozzina di persone d'accordo con lui; e questo
basterà al Rassi per mettere assieme una magnifica congiura.
Certo è che con un vestito da straccione distribuiva
oro a piene mani.
La duchessa, meravigliata di tutte queste novità, si affrettò
d'andare a ringraziar la principessa.
Al suo entrare, la dama di palazzo le consegnò la piccola
chiave d'oro che si porta alla cintola, segno della
suprema autorità nella casa della principessa. Clara-Paolina
fece uscir tutti gli altri, e, rimasta sola con l'amica
sua, durò un pezzetto a tenere il discorso a mezz'aria, a
dire e non dire. La duchessa, che non intendeva il perché
di quel gioco, rispondeva con grande riserbo: finché
566
la principessa, piangendo, l'abbracciò e disse:
— Le mie sciagure ricominciano: mio figlio mi tratterà
peggio che il padre.
— Io saprò impedirlo! — rispose vivamente la duchessa.
— Ma prima di tutto Vostra Altezza si degni accogliere
l'omaggio del mio profondo rispetto e della mia
viva riconoscenza.
— Che dice? — domandò la principessa un po' inquieta,
nel timore d'una dimissione.
— Vorrei dire che, ogni volta Vostra Altezza mi consentirà
di volgere a destra il viso mobile del Cinese di
porcellana che sta sul camino, mi permetterà anche di
chiamar le cose col loro vero nome.
— Non si tratta che di questo, cara duchessa? — rispose
Clara-Paolina levandosi e andando ella stessa a
voltare il viso del fantoccio cinese: e con dolcissimo
tono di voce soggiunse: — Signora maggiordoma, parli
pure e con tutta libertà.
— Vostra Altezza — l'altra riprese — ha capito benissimo:
lei ed io corriamo ambedue grandi pericoli. La
sentenza contro mio nipote non è stata revocata; e per
conseguenza, quando vorranno disfarsi di me e fare offesa
a Vostra Altezza, lo rimetteranno in prigione. Quanto
a me, personalmente, io sposo il conte Mosca e ci andiamo
a stabilire a Napoli o a Parigi. L'ultimo atto d'ingratitudine
che colpisce in quest'ora il conte l'ha disgustato
affatto della politica, e salvo l'interesse di Vostra
Altezza, io non gli consiglierei di restare in questi impicci
se non a condizione che il sovrano lo compensasse
567
con una somma enorme. Vostra Altezza mi permetterà
di farle sapere che il conte, il quale aveva centotrentamila
lire quando fu chiamato al potere, oggi non arriva ad
aver ventimila lire di rendita. Da un pezzo io lo pregavo
di pensare alla sua fortuna, ma inutilmente. Durante la
mia assenza egli si è guastato con gl'intendenti generali
del principe, che eran dei bricconi, e li ha sostituiti con
altri bricconi che gli han dato ottocentomila lire.
— Come! — sclamò la principessa sbigottita. — Ah!
come questo mi dispiace!...
— Desidera Vostra Altezza ch'io volti il Cinese a sinistra?
— domandò la duchessa con gran sangue freddo.
— Oh Dio, no! — sclamò la principessa — ma mi dispiace
che un uomo del carattere del conte si sia servito
di questi modi di guadagno.
— Ma senza questo furto, sarebbe stato disprezzato
da tutti i galantuomini.
— Mio Dio! com'é possibile?
— Altezza, qui, all'infuori del mio amico marchese
Crescenzi, che ha circa quattrocentomila lire di rendita,
tutti rubano. E come non si avrebbe da rubare in un paese
ove la riconoscenza verso chi rese i più grandi servizi
non dura un mese? Di vero e di durevole che sopravviva
non resta dunque che il denaro. Altezza, io mi prenderò
la libertà di dirle delle terribili verità.
— E io gliel'accordo — dichiarò la principessa con
un profondo sospiro. — Tuttavia mi sono crudelmente
spiacevoli a conoscere!
— Or bene, Altezza: il principe, per quanto buonissi-
568
mo, può farla infelice assai più di quanto l'abbia fatta il
padre. Il compianto sovrano aveva un carattere come
tutti su per giù l'hanno. Ernesto Ranuccio quinto non è
sicuro di voler la stessa cosa tre giorni di seguito: e per
conseguenza, ad esser sicuri di lui bisogna viverci sempre
insieme e non lasciarlo parlar con nessuno. E siccome
tutto ciò non è molto difficile indovinare, il nuovo
partito ultra, capeggiato da quelle due buone teste che
sono il Rassi e la marchesa Raversi, cercherà di procurare
un'amante a Sua Altezza; un'amante che potrà liberamente
provvedere a farsi un patrimonio e a distribuir
qualche ufficio subalterno; ma dovrà esser garante al
partito della costante volontà del sovrano. Io, per esser
sicura presso Vostra Altezza, ho necessità che il Rassi
sia esiliato e svergognato: voglio inoltre che mio nipote
sia giudicato dai giudici più onesti che si possan trovare.
Se questi signori riconosceranno, com'io spero, la sua
innocenza, è naturale si accordi a monsignor arcivescovo
che Fabrizio sia suo coadiutore e gli succeda quando
quegli venga a morire. Se a ciò non riesco, il conte ed io
ce ne andremo: e in questo caso, lascio a Vostra Altezza
Serenissima il consiglio di non perdonar mai al Rassi, e
di non uscir mai dagli Stati di suo figlio: da vicino, quell'ottimo
figliuolo non le farà mai un male veramente serio.
— Io ho seguito il suo ragionamento con la dovuta attenzione:
— rispose sorridendo la principessa — dovrò
dunque provvedere io stessa a cercare un'amante per il
mio figliuolo?
569
— No, signora, faccia intanto che il suo salotto sia il
solo in cui il principe non si annoi.
La conversazione su questo tema durò non si può dir
quanto. Le scaglie cadevano a poco a poco dagli occhi
della innocente e arguta principessa.
Un corriere andò a dire a Fabrizio che poteva entrare
in città, ma di nascosto. Nessuno ci badò: ed egli passava
le giornate vestito da contadino nella baracca d'un
venditore di castagne innanzi alla porta della cittadella
sotto gli alberi dello «Stradone.»
570
XXIV
La duchessa seppe talmente bene adoperarsi che si
passaron serate incantevoli nel palazzo ducale, dove non
si vide mai per l'innanzi tanta gaiezza: né mai ella era
stata tanto amabile quanto in quell'inverno, così minaccioso
per lei di pericoli grandissimi; in compenso, durante
tutta questa stagione, forse non le occorse due volte
di pensar con dolore allo strano mutamento di Fabrizio.
Il principe andava assai di buon'ora a queste gradevoli
serate della madre che gli diceva sempre:
— Ma andate dunque a governare: scommetto che
sulla vostra scrivania son più di venti relazioni che
aspettano un sì o un no; e io non voglio che l'Europa
m'accusi di far di voi un roi-fainéant per regnar io in
vece vostra.
Questi consigli capitavan quasi sempre inopportunamente,
cioè quando appunto Sua Altezza, vinta la timidità,
prendeva parte a qualche sciarada in azione, passatempo
che lo divertiva assai. Due volte per settimana si
facevan gite in campagna, alle quali, col pretesto di guadagnare
al sovrano l'affetto del popolo, la principessa
accoglieva le più belle ed eleganti signore della borghesia.
La duchessa, anima di tutti questi divertimenti, sperava
che qualcuna di queste signore, che tutte vedevan
con profonda invidia la fortuna del Rassi, troverebbe
571
modo di raccontare al principe qualcuna delle innumerevoli
bricconate di lui. E tra le idee puerili di Sua Altezza
c'era anche quella di avere un Ministero morale.
Il Rassi era troppo accorto per non rendersi conto che
quelle feste della Corte della principessa vedova dirette
dalla sua nemica eran pericolose per lui, e non aveva
mai voluto consegnare al conte Mosca la sentenza pronunciata
in forme perfettamente legali contro Fabrizio.
Era necessario che o la duchessa o lui sparissero dalla
Corte.
Il giorno della sommossa, la quale ormai era di buon
gusto negar che fosse avvenuta, parecchio denaro fu distribuito
tra la plebe. Il Rassi mosse da questo punto: e
mal vestito, anche più del consueto, entrò nelle case più
miserabili della città e passò lunghe ore in conversari
con la povera gente che le abitava. Non furon fatiche
perdute: dopo quindici giorni di siffatte indagini riuscì
ad esser certo non solo che Ferrante Palla era stato il
vero capo dell'insurrezione, ma altresì che, povero in
canna com'era sempre stato nella sua qualità di grande
poeta, aveva fatto vendere a Genova, otto o dieci, diamanti.
Eran più particolarmente citati cinque di questi d'un
valore d'oltre quarantamila lire, ceduti dieci giorni
avanti la morte del principe per trentacinquemila, perché,
avevan detto, c'era urgente bisogno di denaro.
Gli parve di toccare il cielo col dito: s'avvedeva benissimo
che alla Corte della principessa madre lo pigliavano
un po' in ridicolo, e che perfino il principe, qualche
572
volta, nel trattar d'affari, con giovanile ingenuità gli aveva
riso in faccia. Bisogna ricordar pure che il Rassi aveva
maniere e consuetudini plebee: per esempio, quando
una discussione lo interessava, accavallava le gambe e
si prendeva la scarpa in mano; se l'interessamento cresceva,
stendeva sulla gamba il suo gran fazzoletto di color
rosso; e così via. Il principe si era divertito assai allo
scherzo d'una delle più belle signore della borghesia
che, sapendo anche di avere una gamba assai ben tornita,
s'era messa a imitar l'elegante atteggiamento del ministro
della giustizia.
Il Rassi sollecitò un'udienza straordinaria, e disse al
principe:
— Vostra Altezza vuole spendere centomila lire per
saper con certezza di che specie di malattia è morto il
suo augusto genitore? Con questa somma la giustizia
potrebbe essere in grado anche di scoprire i colpevoli, se
ce ne sono.
La risposta non poteva esser dubbia.
Qualche giorno dopo la Checchina avvertì la duchessa
che le avevano offerto una grossa somma perché lasciasse
esaminar da un orefice i diamanti della sua signora:
ella si era ricusata sdegnosamente. La duchessa
la rimproverò d'aver rifiutato; e dopo otto giorni la
Checchina ebbe i diamanti da far esaminare. Il giorno
medesimo il conte Mosca mise due uomini fidati presso
ciascuno degli orefici di Parma, e la sera andò a raccontare
all'amica che l'orefice curioso non altri era che il
fratello del Rassi. La duchessa era quella sera di buon
573
umore. Si dava una commedia dell'arte (nella quale il
solo intreccio è stabilito e affisso tra le quinte: il dialogo
lo inventano via via i personaggi stessi). La duchessa,
che vi recitava, vi aveva per amoroso il conte Baldi, examante
della Raversi, la quale stava tra gli spettatori. Il
principe, per quanto timidissimo, ma bel ragazzo e di
molto tenero cuore, studiava la parte del Baldi per farla
lui in una seconda rappresentazione.
— Ho fretta: — disse al conte la duchessa — sono di
scena proprio al principio del secondo atto. Passiamo
nella sala delle guardie.
E là, in mezzo a venti guardie del corpo, vigili e attente
ai discorsi del primo ministro e della maggiordoma,
ridendo gli disse:
— Voi mi rimproverate quando io paleso inutilmente
dei segreti. Il principe Ernesto quinto l'ho posto io sul
trono: si trattava di vendicar Fabrizio, che allora io amavo
assai più d'ora, per quanto sempre innocentissimamente....
Son certa che voi non credete affatto a questa
innocenza, ma non importa, poiché mi amate non ostante
i miei delitti. Ebbene, ecco un delitto davvero. Io ho
dato tutti i miei diamanti a un pazzo, Ferrante Palla, e
gli ho anche dato un bacio, perché facesse morir l'uomo
che voleva far avvelenare Fabrizio. Che male c'é?
— Ah! ecco dove il Palla pescò i denari per l'insurrezione
— disse il conte un po' stupefatto. — E mi dite
queste cose nella sala delle guardie?!
— Gli è che ho fretta; e il Rassi è sulle tracce del delitto.
Vero è che io non ho mai parlato di insurrezione,
574
perché detesto i giacobini. Pensate a questo che v'ho
detto e dopo la recita mi direte il vostro parere.
— Vi dico subito che bisogna inspirar amore al principe...
dentro certi limiti, ben inteso...
Chiamavan la duchessa per l'entrata in iscena. Scappò.
Qualche giorno dopo, la duchessa ricevé per la posta
una lunga lettera insensata, sottoscritta da una sua antica
cameriera, che avrebbe voluto essere impiegata a Corte:
ma riconobbe subito che non era autentica. Nell'aprire il
foglio per scorrere la seconda pagina, vide cadere ai
propri piedi una piccola immagine miracolosa della Madonna,
piegata entro un foglio stampato d'un vecchio libro.
Gittato uno sguardo sull'immagine lesse alcune righe
dello stampato. Gli occhi le sfavillarono. Lesse:
«Il tribuno ha preso cento lire al mese, non più: col
resto ha cercato di ravvivare il fuoco in cuori gelati dall'egoismo.
Ora la volpe è sulle mie tracce: perciò non ho
cercato di rivedere un'ultima volta l'essere adorato. Mi
son detto: colei che m'é tanto superiore d'intelligenza
quanto di bellezza e di grazia non ama la repubblica. E
poi: come fare una repubblica senza repubblicani? Son
io dunque in errore? Tra sei mesi percorrerò col microscopio
alla mano le piccole città dell'America e vedrò se
debbo amare ancora la sola rivale che Ella abbia nel mio
cuore.
«Se questa lettera Le giunge, e se occhio profano non
l'ha prima veduta, faccia spezzare uno dei piccoli frassini
piantati a venti passi di distanza dal punto dove io
575
osai parlarLe la prima volta: e io farò sotterrare presso
alla gran pianta una cassettina in cui saranno riposte alcune
di quelle cose che danno occasione a calunniare gli
uomini del mio partito. Mi sarei astenuto dallo scrivere,
se la volpe non fosse sulle mie tracce e non potesse anche
giungere alla creatura celeste. Frugare sotto al bosso.
Fra quindici giorni.»
«Ora che ha una tipografia a disposizione, — pensò la
duchessa — ci darà presto una raccolta di sonetti. Sa
Dio che nome mi affibbierà!»
La civetteria della duchessa volle far un esperimento:
per una settimana si diede malata, e a Corte non ci furon
più belle serate. La principessa, scandalizzata di tutto
ciò che la paura del suo figliuolo la costringeva a fare
proprio nei primi momenti della vedovanza, andò a passar
quegli otto giorni in un convento prossimo alla chiesa
in cui suo marito era sepolto. Questa interruzione delle
serate lasciò al principe una quantità di tempo di cui
non seppe che farsi e nocque notevolmente al credito
del ministro della giustizia.
Ernesto V capì anche che razza di noia lo minacciasse
se la duchessa abbandonava la Corte, o soltanto se cessava
dall'infonderle vita e gaiezza. Le serate ricominciarono;
e il principe prese sempre più vivo interesse alle
commedie dell'arte. Avrebbe voluto recitarvi una parte,
ma non si arrischiava a confessarlo: finché un giorno,
arrossendo come un collegiale, disse alla duchessa:
— Perché non potrei recitare anch'io?
— Noi siamo qui tutti agli ordini di Vostra Altezza; se
576
si degna di comandarmelo, io farò fare uno scenario in
cui tutte le scene importanti della sua parte saranno con
me; e siccome le prime volte tutti sono un poco malsicuri,
se Vostra Altezza vorrà guardarmi un po' attentamente
le suggerirò io le risposte.
Le cose furono apparecchiate con molto tatto: il principe,
timidissimo, della sua timidezza si vergognava; e
le cure che la duchessa si prese per vincerne gli sgomenti
fecero sul giovine sovrano impressione profonda.
Il giorno del «debutto» lo spettacolo cominciò una
mezz'ora prima del consueto; quando si passò nella sala
dello spettacolo non eran presenti che una decina di signore
attempate, le quali non davan soggezione al principe,
e, educate a Monaco di Baviera con veri principii
monarchici, applaudivan sempre. Con la sua autorità di
maggiordoma la duchessa chiuse a chiave l'uscio pel
quale entravano i cortigiani di minor conto. Il principe,
che aveva qualche disposizione alla letteratura e una
bella presenza, se la cavò benissimo sin dalle prime scene;
e disse molto intelligentemente le frasi che leggeva
negli occhi della duchessa o ch'ella gli suggeriva a bassa
voce. Nel momento in cui i rari spettatori applaudivano
clamorosamente, la duchessa fece un cenno: la grande
porta fu spalancata e la sala fu in un batter d'occhio occupata
da tutte le più leggiadre dame della Corte, che
mirando e ammirando la simpatica figura del principe e
l'aria di contentezza che gl'illuminava la faccia, applaudirono
subito: il principe diventò rosso dalla gioia. Recitava
una parte d'innamorato della duchessa: invece di
577
suggerirgli le parole, ben ella dové dopo poco invitarlo
ad abbreviare le scene: egli parlava d'amore con una
foga che qualche volta la metteva in imbarazzo. Le sue
battute durarono cinque minuti. Lei non aveva più la
sfolgorante bellezza dell'anno avanti: la prigionia di Fabrizio,
e, peggio, il soggiorno sul lago Maggiore, con lui
divenuto taciturno e cupo, avevan dato alla bella Gina
dieci anni di più. Ne' suoi lineamenti accentuatisi c'era
più anima e meno gioventù. Di rado rispecchiavano una
serena giocondità, ma sulla scena, con un po' di carminio
e gli aiuti che l'arte fornisce alle attrici, ella appariva
pur sempre la più bella signora della Corte. E gli sproloqui
passionatissimi sperperati da Sua Altezza fecero dire
a parecchi: — Ecco la Balbi del nuovo regno. — Il conte
ebbe un'intima ribellione.
Finita la commedia, la duchessa disse al principe in
presenza di tutti:
— Vostra Altezza recita troppo bene: diranno che è
innamorato davvero d'una donna di trentotto anni; e
questo comprometterebbe il mio matrimonio col conte
Mosca. Così io non reciterò più, a meno che Vostra Altezza
non mi prometta di rivolgermi la parola come a
una donna d'una certa età; per esempio, alla signora
marchesa Raversi.
La commedia fu replicata tre sere: il principe era al
settimo cielo; ma una volta si mostrò assai preoccupato.
— O mi sbaglio di grosso, — disse la Sanseverina
alla principessa — o il Rassi ci prepara qualche brutto
tiro: io consiglierei Vostra Altezza di indicare uno spet-
578
tacolo per domani: il principe reciterà male e può darsi
che, nel suo dispiacere, le dica qualche cosa.
Il principe recitò infatti a così bassa voce, che quasi
non si sentiva: per giunta non riusciva a terminar le sue
frasi. Alla fine del primo atto aveva quasi le lagrime agli
occhi: la duchessa gli stava accanto, ma fredda e immobile.
Rimasto un momento solo con lei, le disse:
— Non è possibile ch'io reciti il secondo e il terz'atto:
io non voglio applausi di condiscendenza: quelli di stasera
mi umiliavano. Consigliatemi: che si può fare?
— Io torno in iscena; fo una bella riverenza a Sua Altezza,
una al pubblico, e dico che l'attore che faceva la
parte di Lelio è colto da una indisposizione improvvisa,
e che lo spettacolo finirà invece con un po' di musica. Il
conte Rusca e la piccola Ghisolfi saran felicissimi di far
udire le loro stridule vocette a una così elegante assemblea.
Il principe le prese la mano e la baciò con fervore.
— Ah! perché lei non è un uomo! — le disse — mi
darebbe un consiglio: il Rassi mi ha portato centottantadue
deposizioni contro i presunti assassini di mio padre,
e un atto d'accusa di più che ducento pagine. Mi bisognerà
pur leggere tutta questa roba: e ho data la mia parola
di non dirne nulla al conte Mosca. Tutto questo
mena dritto dritto a pene capitali: già pretende ch'io faccia
acchiappare in Francia, ad Antibo, Ferrante Palla, un
gran poeta che ammiro, e che si nasconde là sotto il
nome di Poncet.
— Il giorno in cui Vostra Altezza farà impiccare un
579
liberale, legherà il Rassi al Ministero con catene di ferro,
ed è questo ciò ch'egli vuole. Ma Vostra Altezza non
potrà più far sapere dove andrà a passeggio due ore prima
di muoversi. Io non dirò nulla né alla principessa né
al conte Mosca di questo grido di dolore che le è sfuggito;
ma, poiché il mio giuramento mi vieta di aver segreti
per la principessa madre, sarò riconoscentissima a Vostra
Altezza se si degnerà ripetere a sua madre quel che
ha detto ora a me.
Questa idea fece diversione al rammarico di attore
zittito che travagliava l'animo del sovrano.
— Ebbene, vada ad avvertir mia madre: io l'attenderò
nel suo gabinetto.
Uscì dalle quinte, traversò il salone d'accesso al teatro,
rimandò un po' duramente il gran ciambellano e il
primo aiutante di campo che lo seguivano; al tempo
stesso che dal canto suo la principessa se ne andava dalla
sala frettolosamente. Com'ella fu nel suo gran gabinetto,
la maggiordoma fece un profondo inchino e lasciò
sole le Loro Altezze. S'indovina l'agitazione della Corte:
son questi appunto gli episodi che la fanno così divertente.
Dopo un'ora, il principe in persona si presentò sull'uscio
del gabinetto e chiamò la duchessa: la madre era
in lagrime, il figlio era sconvolto nella fisionomia.
«Ecco della gente debole di mal umore, — pensò la
duchessa — che cerca pretesti per prendersela contro
qualcuno.»
Madre e figlio da principio si contrastarono la parola
per ragguagliare la duchessa: questa pose ogni studio a
580
non manifestare la menoma idea. Per due lunghissime
ore, ciascuno dei tre attori di questa scena noiosa seguitò
a recitar la parte che s'era imposta: poi il principe
stesso andò a cercare i due grossi portafogli che il Rassi
aveva deposto sulla sua scrivania; all'uscire dal gabinetto
di sua madre trovò tutta la Corte che lo aspettava.
— Andatevene, lasciatemi in pace! — sclamò con
tono sgarbato, che non aveva usato mai. Non voleva esser
visto portare da sé i due portafogli: un principe non
deve portar mai nulla. Tutti si dileguarono in un lampo:
e tornando sui propri passi il principe non vide altri che
i camerieri che spegnevano i lumi: li rimandò furioso, e
rimandò il general Fontana, aiutante di campo di servizio,
che aveva avuto la balordaggine di restare.
— Ma fan tutti a bella posta per farmi perder la pazienza
stasera! — disse alla duchessa rientrando nel gabinetto.
La credeva molto intelligente, ed era irritatissimo
perché evidentemente di proposito s'ostinava a non
dir nulla: era da parte sua decisa a non esprimere un'opinione
qualsiasi, se non ne fosse espressamente richiesta.
Passò così un'altra eterna mezz'ora, prima che il principe,
che aveva il sentimento del proprio decoro, si inducesse
a dirle:
— Ma lei, signora, non dice nulla?
— Io son qui per servire la principessa e per dimenticar
subito ciò che si dice in mia presenza.
— Ebbene, signora duchessa, io le ordino di esprimere
la sua opinione.
— I delitti si puniscono per impedire che si ripetano.
581
È vero che il compianto principe è stato avvelenato? La
cosa è assai dubbia. È stato avvelenato dai giacobini? Il
Rassi si studia di provarlo, perché, se ciò fosse vero,
egli diventerebbe per Vostra Altezza uno strumento indispensabile.
In questo caso, Vostra Altezza, che è agli
inizi del suo regno, si può ripromettere parecchie serate
come questa. I suoi sudditi sono concordi nel riconoscer
la vera bontà dell’animo nella Altezza Vostra: fin ch'ella
non avrà fatto impiccar qualche liberale, godrà di una
tale reputazione e può star sicura che nessuno penserà
ad avvelenarla.
— La conclusione è chiara: — disse la principessa irritata
— lei non vuole che sian puniti gli assassini di
mio marito.
— Forse perché, a quanto pare, io sono a loro legata
da cordiale amicizia.
La duchessa leggeva negli occhi del principe ch'egli
la credeva d'accordo con sua madre per tracciargli una
linea di condotta. Tra le due dame ci fu in seguito un rapido
scambio di vere botte e risposte: dopo di che, la duchessa
protestò che non avrebbe più aperto bocca. E
così fece: se non che il principe, dopo una discussione
lunga con sua madre, le comandò ancora di dire il suo
parere.
— Ah, questo giuro a Vostra Altezza che non lo farò!
— Ma queste son picche da ragazzi — rispose il principe.
E la principessa con molta dignità:
— Duchessa, la prego di parlare.
— Altezza, la supplico di dispensarmene. — Poi, vol-
582
ta al principe: — Ma Vostra Altezza legge benissimo il
francese: per calmare i nostri spiriti un po' turbati, vuol
aver la bontà di leggerci una favola del La Fontaine?
Alla principessa quel ci parve assai impertinente, ma
le piacque il sangue freddo con cui la sua maggiordoma
andò verso lo scaffale, ne trasse il volume delle Favole
del La Fontaine, lo sfogliò un momento, e disse, presentandolo
aperto:
— Prego Vostra Altezza di legger tutta la favola.
Era Le jardinier et son seigneur (e noi la daremo per
letta, perché la storiella del giardiniere che, per liberarsi
da una lepre, ha l'orto devastato dai cacciatori e da' cani,
e ha più danni in un'ora di quanti n'avrebbero fatti in un
secolo tutte le lepri della provincia, è notissima).
Seguì alla lettura un lungo silenzio. Il principe rimise
a posto il volume e cominciò a passeggiare.
— Ora, — disse la principessa — la signora duchessa
si degnerà di parlare?
— No davvero, finché Sua Altezza non mi avrà nominato
ministro: se parlo qui, rischio di perdere il mio posto
di maggiordoma!
Nuovo silenzio d'un lungo quarto d'ora: la principessa
pensava a Maria de' Medici, madre di Luigi XIII: i giorni
precedenti la maggiordoma aveva fatto leggere dalla
dama di compagnia l'ottima Storia di Luigi XIII del Bazin.
Per quanto molto irritata, la principessa pensò che
la duchessa avrebbe potuto andarsene da Parma, e allora
il Rassi, che le faceva una paura orribile, avrebbe anche
potuto imitare il Richelieu e farla esiliare dal figliuolo.
583
In quel momento la principessa avrebbe dato non si sa
che per umiliar la sua maggiordoma; ma non poteva. Si
alzò e andò, con un sorriso un po' esagerato, a prender la
mano della duchessa.
— Su via, signora: mi dia una prova del suo affetto, e
parli.
— Ebbene, due parole sole: bruciare in questo caminetto
tutte le carte messe assieme da quella vipera del
Rassi, e non dirgli mai che sono state bruciate.
E aggiunse a bassa voce all'orecchio della principessa:
— Il Rassi può esser Richelieu!
— Ma come! Quelle carte mi costano più d'ottantamila
lire — sclamò il principe inquieto.
— Principe, — rispose con energia la duchessa —
ecco dove si arriva servendosi di scellerati di bassa
estrazione! Voglia Dio che Vostra Altezza abbia a perdere
un milione, e non aver fiducia mai più in infime canaglie
che hanno impedito a suo padre di dormire durante
gli ultimi sei anni di regno.
Le parole «bassa estrazione» piacquero immensamente
alla principessa, alla quale il rispetto quasi esclusivo
che il conte Mosca e l'amica sua professavano per l'ingegno
pareva un po' parente del giacobinismo.
Nel breve silenzio che seguì, l'orologio di palazzo
sonò le tre. La principessa si alzò, fece una profonda riverenza
al figliuolo, e gli disse:
— La mia salute non mi consente di tirar più in lungo
questa discussione: mai più ministri di bassa estrazione.
584
Nessuno mi leverà di mente che il vostro Rassi ha rubato
la metà di quel che ha fatto spendere in spionaggi. —
Poi prese dal candelabro due candele, le pose entro al
caminetto in modo che non si spegnessero, e, accostandosi
al figlio, soggiunse: — La favola del La Fontaine la
vinca sul giusto desiderio di vendicare uno sposo. Mi
permette Vostra Altezza di bruciare questi scartafacci?
Il principe non fiatò né si mosse.
«Ora ha proprio un viso di stupido; — pensò la duchessa
— ha ragione il conte: il padre non ci avrebbe
fatto vegliare fino alle tre, prima di decidersi!»
La principessa, sempre in piedi, continuò:
— Come monterebbe in superbia questo avvocatuccio
se sapesse che questi fogliacci pieni sa Dio di che bugie
e messi assieme per assicurarsi la sua carriera han fatto
passare una notte ai due maggiori personaggi dello Stato!
Il principe si buttò come un pazzo furioso sopra un
de' due portafogli e ne rovesciò il contenuto nel caminetto:
quella massa di fogli per poco non spense le candele,
e la stanza s'empì di fumo. La principessa scorse
negli occhi del figliuolo la tentazione di prendere una
bottiglia d'acqua e salvar quelle carte che gli costavano
ottantamila lire; volta alla duchessa, e come stizzita, gridò:
— Apra quella finestra.
Quella obbedì subito, e le carte arsero all'istante: il camino
rombava; dopo un istante si capì che aveva preso
fuoco.
585
Il principe, quando si trattava di denaro, temeva sempre
che il terreno gli mancasse sotto i piedi. Gli parve di
vedere in fiamme il palazzo e distrutti i tesori che v'erano
accumulati: corse alla finestra e con voce alterata
chiamò la guardia. I soldati corsero in disordine nel cortile
appena udita la voce del principe, il quale tornò al
caminetto, dove l'aria spinta dalla finestra faceva una
romba veramente spaventosa. S'impazientì, fece due o
tre giri per la stanza, sacramentando, come fuori di sé, e
uscì finalmente di corsa.
La principessa e la maggiordoma rimasero in piedi
l'una in faccia all'altra, in silenzio.
«Ricomincian le furie? — pensò la duchessa. — Ma
ormai ho causa vinta.» E si preparava a essere impertinentissima
nel colloquio che stava per continuare quando
adocchiò l'altro portafogli intatto. «No, non è vinta
che a mezzo.» E volta freddamente alla principessa:
— Comanda Vostra Altezza che anche queste carte
sieno bruciate?
— E come vuol fare a bruciarle? Dove? — domandò
l'altra imbronciata.
— Nel camino del salotto: se si buttano sul fuoco a
una a una non c'é pericolo.
Mise sotto il braccio il portafogli zeppo di carte, prese
una candela e passò nella stanza accanto. Fece in tempo
a vedere che conteneva le deposizioni; avvoltò nello
scialle cinque o sei pacchi, bruciò gli altri molto accuratamente,
e se ne andò senza prender commiato dalla
principessa.
586
«È un'impertinenza; — pensò — ma costei, con quelle
sue arie di vedova inconsolabile, poco è mancato non
mi abbia fatto lasciar la testa sopra un patibolo.»
All'udir il rumore della carrozza della duchessa, la
principessa montò in furia.
Non ostante l'ora indebita, la duchessa fece chiamare
il conte; era accorso a palazzo, per l'incendio, ma ne tornò
subito con la notizia che era ormai spento.
— Questo principino ha mostrato veramente del coraggio,
e me ne son felicitato con lui.
— Esaminate subito queste carte; e bruciamole.
Il conte lesse e impallidì.
— Per Bacco, erano sulla buona strada! E la procedura
è imbastita bene. Sono sulle tracce del Palla, e s'egli
parla avremo del filo da torcere.
— Non parlerà: è un uomo d'onore; presto, bruciamo,
bruciamo!
— No, ancora no: lasciatemi prendere i nomi di dodici
o quindici testimoni pericolosi, che farò accalappiare
se mai il Rassi si provasse a ricominciare.
— Ricordatevi che il principe ha dato la sua parola di
non dir nulla di questi fatti al ministro della giustizia.
— Per pusillanimità e per evitare una scenata, la manterrà.
— Amico mio, stanotte si son fatti gran passi verso il
nostro matrimonio: non avrei voluto portarvi in dote un
processo criminale; e per una colpa commessa a benefizio
di un altro.
Il conte sempre più innamorato le prese la mano: ave-
587
va le lagrime agli occhi.
— Prima d'andarvene, ditemi come mi ho da regolare
con la principessa. Sono sfinita di stanchezza; ho dovuto
recitar la commedia un'ora sul teatro e cinque ore nel
gabinetto.— Con l'esservene andata senza neanche salutare
vi siete vendicata abbastanza delle piccole stoccate
della principessa, che non furono, in fondo, che segni ed
effetti della sua debolezza. Domani riprendete con lei il
tono solito: il Rassi non è ancora in prigione o in esilio,
e la sentenza di Fabrizio non l'abbiamo ancora lacerata.
Voi volevate stanotte che la principessa pigliasse una
decisione; e questo mette sempre in malumore i principi...
e anche i primi ministri. Eppoi, voi siete la maggiordoma,
siete, cioè, al suo servizio. Per uno di quei
voltafaccia consueti nella gente debole, fra tre giorni il
Rassi sarà più in auge che mai; e cercherà di far impiccare
qualcuno: finché non ha compromesso il principe,
non si sente sicuro.
«Nell'incendio di questa notte c'é stato un ferito: è un
sarto, che ha dato prove d'un coraggio veramente straordinario.
Domani inviterò il principe a fare una visita a
questo sarto, andandovi a piedi a braccetto con me. Sarò
armato fino ai denti e starò all'erta: del resto nessuno
oggi odia il principe. Voglio abituarlo a passeggiare per
la strada: è un tiro che preparo al Rassi, che di certo mi
succederà, e non potrà più permettere tale imprudenza.
Nel tornare dalla casa del sarto, farò passare il principe
davanti alla statua di suo padre; osserverà che alcune
sassate hanno spezzato un lembo della toga romana, in
588
cui quel balordo di scultore l'ha ravvoltolato. Dovrebbe
essere addirittura uno scemo se non arrivasse da sé a
pensare: "Ecco cosa si guadagna a far impiccare i giacobini",
alla quale osservazione io risponderò: "Bisogna o
impiccarne diecimila o nessuno: la notte di San Bartolomeo
ha distrutto per sempre il protestantismo in Francia."
«Domani, amica mia, prima di questa passeggiata, fatevi
annunziare al principe, e ditegli: "Ieri sera io ho fatto
con Vostra Altezza l'ufficio di ministro: obbedendo ai
suoi ordini le ho dato un consiglio, e ho fatto dispiacere
alla principessa. Bisogna che Vostra Altezza mi ricompensi".
Di certo s'aspetterà una domanda di denari, e
s'abbuierà: lasciatelo in questo dubbio più che potete,
poi ditegli: "Io prego Vostra Altezza di ordinare che Fabrizio
Del Dongo sia giudicato in contraddittorio (che
vuol dir lui presente) dai giudici più stimati dello Stato".
E senza perder tempo presentategli, da firmare, un'ordinanza
scritta dalla vostra bella mano e che ora vi detterò.
Si capisce che vi inserirò la clausola che la prima
sentenza è annullata. Farà forse una obiezione: ma se
voi spingete con calore, può essere che non gli venga in
mente. Potrebbe dire: "Bisogna che il signor Del Dongo
si costituisca prigioniero in cittadella". Ditegli che si costituirà
nelle prigioni di città (sapete che dipendono da
me e Fabrizio potrà venir ogni sera a trovarvi). Se il
principe risponde: "No: egli ha con la fuga fatto scorno
alla mia cittadella, e voglio che per la forma torni nella
stanza donde scappò" dite a vostra volta di no, perché
589
Fabrizio sarebbe in balia del Rassi, vostro nemico; e,
con una di quelle frasette che sapete così bene comporre,
fategli capire che per indurre il Rassi a piegarsi, voi
potreste raccontargli l'auto-da-fé di stanotte: se insiste,
soggiungete che andate in campagna a Sacca per una
quindicina di giorni. «Bisognerà che facciate chiamar
Fabrizio e lo consultiate su questo passo che può riportarlo
in prigione. Per preveder tutto: se intanto ch'egli è
dentro, il Rassi, impaziente, mi fa avvelenare, Fabrizio
può correr qualche pericolo. Ma è poco probabile: ho
fatto venire un cuoco francese, allegro compare e dilettante
di freddure: la freddura è incompatibile con l'assassinio.
A Fabrizio ho detto già di aver trovato gente la
quale attesta dell'azione sua bella e generosa. Il Giletti
lo aggredì per ucciderlo, e gli ci volle il suo coraggio a
difendersi. Non vi ho mai parlato di questi testimoni,
perché avrei voluto farvi una sorpresa, ma tutto andò a
monte, perché il principe non volle firmare. Ho anche
detto a Fabrizio che certamente gli procurerò un posto
elevatissimo nella gerarchia ecclesiastica: tuttavia dovrei
faticar molto a spuntarla, se i suoi nemici potessero
produrre contro di lui nella Corte di Roma un'accusa di
assassinio. Voi capite bene che, se non interviene giudizio
solenne, questa storia del Giletti gli darà delle noie
per tutta la vita. Sarebbe stolta pusillanimità il temere un
giudizio, quando si ha la certezza di essere innocenti.
D'altra parte, se pur fosse colpevole, lo farei assolvere
nello stesso modo. Quando gliene parlai, il fervido giovinotto
non mi lasciò neanche finire: prese l'almanacco
590
ufficiale, e insieme vi scegliemmo dodici giudici, i più
dotti e i più onesti: poi ne cancellammo dalla lista sei
per sostituirli con altrettanti giureconsulti a me avversi:
e siccome non potei trovarne degli avversi che due, così
ficcammo nella lista quattro bricconi della cricca del
Rassi.»
Questa proposta del conte mise in isgomento la duchessa
e non senza perché; alla fine s'arrese alla ragione
e, sotto dettatura del ministro, scrisse l'ordinanza che
nominava i giudici.
Il conte la lasciò alle sei della mattina; lei si provò a
dormire, ma non poté. Alle nove fece colazione con Fabrizio,
che ardeva dal desiderio del processo; alle dieci
andò dalla principessa che non era visibile, alle undici
passò dal principe il quale sottoscrisse l'ordinanza senza
la menoma obiezione: la duchessa la mandò al conte e si
mise a letto.
Sarebbe divertente raccontare i furori del Rassi, quando
il conte gli fece davanti al sovrano controfirmar l'ordinanza
che questi aveva già sottoscritta il mattino; ma
gli avvenimenti c'incalzano.
Il conte discusse a uno a uno i meriti di ciascuno dei
giudici, e offrì anche di mutare qualche nome: ma il lettore
è probabilmente ormai stanco di tutti questi ragguagli
procedurali, di tutti questi intrighi di Corte, dai quali
si può dedurre questa morale: che l'uomo il quale s'accosta
a una Corte compromette la sua felicità, se è felice;
e, a ogni modo, si riduce a far dipendere il proprio avvenire
dai raggiri d'una cameriera.
591
D'altra parte in America, con la repubblica, si è obbligati
ad annoiarsi tutto il giorno a far la corte ai rivenduglioli
del quartiere e a diventar bestie come loro; e la
sera non c'é teatro di musica!
La duchessa, levandosi sul tardi, ebbe un momento di
viva inquietudine: non si riusciva a trovar Fabrizio in
nessun luogo: finalmente, verso mezzanotte, durante un
ricevimento a Corte, le portarono un suo biglietto. Invece
di andare a costituirsi nella prigione di città, secondo
il convenuto, era tornato nella sua antica stanza in cittadella,
troppo felice di poter essere, comunque, vicino a
Clelia.
Il fatto era tale da produrre considerevoli effetti: lassù
egli era più che mai esposto all'avvelenamento. Quella
follia ridusse alla disperazione la duchessa che non pertanto
poté perdonarne la causa: l'amore per Clelia, amore
insensato ormai poiché fra pochi giorni Clelia sarebbe
andata sposa al marchese Crescenzi. Con tutto ciò quella
pazzia restituì a Fabrizio tutto il dominio ch'egli aveva
già esercitato sull'anima della duchessa.
«E son io che lo farò morire con quel maledetto foglio
che sono andata a far firmare! Ma come son pazzi
gli uomini con le loro idee di onore! Come se si potesse
pensare all'onore in questi governi assoluti, e in un paese
dove un Rassi è ministro della giustizia! Bisognava
senza tanti scrupoli accettare la grazia, che già il principe
l'avrebbe firmata come ha firmato la convocazione
del tribunale straordinario. In fin dei conti, che importa
che un uomo come Fabrizio, del suo grado e della sua
592
casata, sia più o meno accusato d'aver ucciso da sé, spada
in pugno, un istrione come il Giletti?»
Appena ricevuto quel biglietto, la duchessa corse dal
conte e lo trovò pallidissimo.
— Amica mia, con quel ragazzo son proprio disgraziato!
E voi la prenderete con me. Posso provarvi che
ieri feci chiamare il carceriere della prigione di città: era
stabilito che ogni sera vostro nipote sarebbe venuto a pigliare
il the da voi. Il peggio è che non è possibile né a
voi né a me dire al sovrano che s'ha ragione di temere il
veleno, e un veleno somministrato dal Rassi: questo sospetto
gli parrebbe il colmo dell'immoralità. Ciò non
ostante, se volete, io son pronto ad andare a palazzo; ma
so già la risposta.
«Vi dirò di più: v'offro un mezzo che adopererei se si
trattasse di me. Da quando sono al potere qui, non ho
fatto morire un sol uomo: e voi sapete che sotto questo
rapporto io son così sciocco da pensare ancora qualche
volta, sulla sera, a due spie che feci fucilare, forse un po'
alla leggera, in Ispagna. Ebbene: volete ch'io vi liberi
dal Rassi? Il pericolo ch'egli fa correre a Fabrizio è grave:
egli sa che questo è un modo di farmi sloggiare».
La proposta piacque immensamente alla duchessa,
ma non l'accettò.
— No, io non voglio che nel nostro asilo, sotto quel
bel cielo di Napoli, voi abbiate sulla sera idee nere....
— Ma, amica mia, qui non si può scegliere che tra
idee nere! Che sarà di voi, e di me, se una malattia ci
porta via Fabrizio?
593
La discussione durò a lungo, finché la duchessa disse
per concludere:
— Il Rassi deve la vita all'amore che ho per voi, maggiore
che per Fabrizio: no, io non voglio avvelenare tutte
le sere della nostra vecchiaia, che dovremo passare
insieme.
Corse alla cittadella: il general Fabio Conti fu felice
di poterle opporre le tassative disposizioni delle leggi
militari: «Nessuno può entrare in una prigione di Stato
senza un ordine firmato dal sovrano».
— Ma il marchese Crescenzi viene ogni sera coi suoi
musici.
— Ho ottenuto per loro il permesso del principe.
La povera duchessa neppure s'immaginava la gravità
dei propri casi. Il generale si considerava come personalmente
disonorato dalla fuga di Fabrizio: quando lo
vide tornare nella cittadella avrebbe dovuto non riceverlo,
perché appunto non aveva alcun ordine in proposito.
Ma pensò: «Il cielo me lo manda, affinché sia fatta riparazione
al mio onore e mi sia tolto di dosso il ridicolo
che macchierebbe la mia carriera militare. Non mi lascerò
sfuggire l'occasione! Certamente lo assolveranno: la
mia vendetta non ha che pochi giorni a sua disposizione
».
594
XXV
L’improvviso ritorno del nostro eroe nella cittadella
fu per Clelia cagione di nuove e penosissime angustie.
La povera figliuola pia e sincera con se stessa non poteva
dissimularsi che lontana da Fabrizio non avrebbe potuto
mai esser felice: ma quando temé per il semi-avvelenamento
di suo padre fece voto alla Madonna di compiere
il sacrifizio che questi le chiedeva e sposare il
marchese Crescenzi.
Aveva anche fatto voto di non più rivedere Fabrizio e
già troppo la tormentava il rimorso della confessione
alla quale s'era lasciata andare nella lettera a Fabrizio
prima della sua fuga.
Chi saprà dire come fu scosso il suo cuore quella mattina
in cui, intenta malinconicamente a guardare lo svolazzío
de' suoi uccelletti, nell'alzare per abitudine gli occhi
verso la finestra dalla quale Fabrizio un tempo la
contemplava, lo vide ancora lassù in atto d'affettuoso saluto?
Pensò a una visione che il Cielo permetteva per punirla;
poi l'orribile realtà le si presentò alla ragione.
«L'han ripreso, è finita!» Le tornarono in mente i discorsi
uditi nella cittadella dopo la fuga: tutti fino all'ultimo
de' carcerieri si consideravano offesi mortalmente. Lo
guardò e a suo malgrado quel solo sguardo disse tutta la
passione che la straziava. «Credi tu — pareva gli dices-
595
se — ch'io troverò la felicità nel sontuoso palazzo che
mi preparano? Mio padre mi ha ripetuto a sazietà che sei
povero come noi: oh, come sarei felice in questa povertà!
Ma ahimè! non dobbiamo rivederci mai più.»
Non ebbe la forza di usar gli alfabeti: venne meno e
cadde su una seggiola posta nel vano della finestra: il
suo viso era appoggiato al davanzale, e volto verso Fabrizio
che lo vedeva in pieno. Quando, qualche momento
dopo, ella rinvenne, il suo primo sguardo fu per Fabrizio
e lo vide con gli occhi in lagrime. Eran di gioia,
perché, non ostante la lunga assenza, ella non s'era scordata
di lui.
I due giovani restaron qualche tempo come affascinati
l'uno alla vista dell'altro: poi Fabrizio s'arrischiò a cantare,
come se si accompagnasse con la chitarra, alcune parole
improvvisate che dicevano: «Per rivedervi son tornato
qui; e rifaranno presto il mio processo». Questo
canto parve risuscitare tutte le virtù di Clelia, che si
levò, si coprì gli occhi, e cercò d'esprimergli a gesti
ch'ella non doveva rivederlo: ne aveva fatto voto alla
Madonna, e lo aveva guardato per dimenticanza. Ma
poich'egli osò dir ancora del suo amore, fuggì indignata
e ripeté a se stessa il giuramento di non vederlo più.
Queste erano infatti le parole precise del voto: I miei occhi
non lo rivedranno più mai. Le aveva scritte in un foglio
che don Cesare le aveva promesso di bruciar sull'altare,
all'offertorio, mentre celebrava la messa.
Ma, a malgrado dei giuramenti, quel ritorno nella torre
Farnese l'aveva ricondotta a tutte le antiche consuetu-
596
dini: passava di solito le sue giornate sola in camera sua;
appena rimessa del turbamento che le aveva causato
quell'imprevista apparizione di Fabrizio, si diede a girar
pel palazzo e, per dir cosi, a rinnovar le conoscenze con
tutti i subalterni che le erano affezionati. Una vecchia
chiacchierona, in cucina, le disse con aria di mistero:
— Questa volta il signor Fabrizio non scapperà.
— Certo, non farà più l'errore di scappare in quel
modo! Uscirà dalla porta se è assolto.
— Io le dico, e glielo posso dire, che uscirà dalla cittadella
coi piedi avanti.
Clelia impallidì; la vecchia se n'avvide e tagliò corto
alle chiacchiere. S'accorse d'aver commesso un'imprudenza
nel parlar così alla figlia del governatore, la quale
avrebbe avuto poi il dovere di dire a tutti che il prigioniero
era morto di malattia.
Nel risalire alle proprie stanze, Clelia incontrò il medico
della prigione, un brav'uomo timido, il quale le disse
con aria sgomenta che quel signor Del Dongo era ammalato
assai gravemente. Ella stentò a reggersi in piedi:
cercò dello zio, e finalmente lo trovò nella cappella,
dove pregava con fervore: aveva il viso sconvolto. Sonò
l'ora del pranzo: a tavola nessuno parlò; soltanto verso
la fine il generale rivolse qualche parola aspra a don Cesare:
questi guardò i servitori, che uscirono.
— Generale, — disse don Cesare — ho l'onore di prevenirti
che io lascio la cittadella: do le mie dimissioni.
— Bravo, benissimo!... Per far che i sospetti cadano
anche sopra di me. E perché, se è lecito?
597
— La mia coscienza....
— Tu sei un pretonzolo: non capisci nulla di ciò che
si chiama «l'onore».
«Fabrizio è morto! — pensò Clelia — lo hanno avvelenato
di già o sarà per domani.» Corse all'uccelliera,
decisa a cantare, accompagnandosi al piano. «Mi confesserò,
— pensava — e mi sarà perdonata l'infrazione
d'un voto per salvar la vita d'un uomo.» Quale la sua costernazione
quando, giunta nell'uccelliera, vide che al
posto delle tramogge avevan messo delle tavole alternate
a spranghe di ferro. Desolata, tentò di avvertire il prigioniero
con parole piuttosto gridate che cantate. Non
ebbe risposta: un silenzio di morte regnava nella torre
Farnese. «È finita!» pensò. E scese, fuori di sé, risalì per
prendere il poco denaro che aveva, e due orecchini di
diamanti; passando, prese anche il pane rimasto del desinare,
e che era stato riposto nella credenza. «Se è ancora
vivo, il mio dovere è di salvarlo.» Mosse con aria
altéra verso la porticina della torre: era aperta: per la
guardia, otto soldati erano stati posti nella sala delle colonne
a terreno. Squadrò i soldati: aveva fatto conto di
rivolgersi al sergente che li comandava: non c'era: si
slanciò su per la scala a chiocciola. I soldati la guardarono
sbigottiti, ma forse per rispetto allo scialle di trina e
al cappello, non osarono dirle nulla. Al primo piano non
c'era nessuno; al secondo, sull'entrata del corridoio che
conduceva alla stanza di Fabrizio, trovò un secondino
sconosciuto, che le disse con aria smarrita:
— Non ha desinato ancora.
598
— Lo so — rispose Clelia alteramente.
E quegli non osò fermarla. Venti passi più in là, sul
primo dei sei gradini di legno che mettevano nel gabbiotto
di Fabrizio, un altro secondino, vecchio e arrogante,
le chiese risoluto:
— Signorina, ha un ordine del governatore?
— Ma che? non mi conoscete?
Si sentiva animata quasi da una forza soprannaturale,
ed era fuori di sé. «Io debbo salvar mio marito» pensava.
E intanto che il vecchio gridava: — Ma il mio dovere
non mi permette... — ella salì rapida i sei gradini, si precipitò
all'uscio: una chiave enorme era nella toppa, e per
farla girare ebbe bisogno di tutte le sue forze. In quel
punto il vecchio, mezzo ubriaco, le afferrò un lembo del
vestito: ma ella entrò, richiuse la porta, lasciando che il
vestito si strappasse, e, poiché il carceriere spingeva,
tirò il catenaccio. Nel gabbiotto, vide Fabrizio seduto
davanti a una piccola tavola, dov'era il suo pranzo; afferrò
la tavola, la rovesciò, e presolo poi per un braccio,
gli chiese:
— Hai mangiato?
Al sentirsi dare del tu Fabrizio ebbe un sussulto di
gioia. Per la prima volta le avveniva di francarsi dal ritegno
femminile e di svelare la sua passione. Fabrizio stava
appunto per cominciare il pranzo fatale: la prese tra
le braccia e la tempestò di baci. «Il desinare è certamente
avvelenato; — pensò — se le dico che non l'ho assaggiato,
la religione ripiglia il sopravvento, e Clelia fugge:
599
se invece mi considera come un moribondo, non mi lascerà.
Lei cerca il modo di rompere quel detestato matrimonio:
il caso ce lo fornisce. I carcerieri si aduneranno,
sfonderanno la porta e ne scoppierà tale scandalo che,
molto probabilmente, il marchese Crescenzi se ne sgomenta
e manda a monte le nozze.»
Nel breve istante di silenzio che queste riflessioni durarono,
sentì già ch'ella cercava sfuggirgli.
— Non provo ancora nessun dolore: — le disse —
ma non tarderanno a farmi cadere a' tuoi piedi. Aiutami
a morire.
— O amico mio unico, io morrò con te.
E lo stringeva tra le braccia convulse, era bellissima,
mezzo spogliata in uno stato di tale passione che Fabrizio
cede a un impulso quasi involontario: non gli fu opposta
resistenza di sorta.
Poi, in quel ferver di passione e di generosità che segue
le grandi gioie, le disse:
— Non voglio che una menzogna macchi i primi
istanti della nostra felicità: senza il tuo coraggio, a quest'ora
sarei morto o mi dibatterei tra spasimi atroci; ma
io stava per mettermi a mangiare, quando sei giunta, e
non ho ancora toccato nulla.
Ma cominciò a insistere su immagini spaventevoli,
per scongiurar lo sdegno che già le leggeva negli occhi.
Ella lo guardò un momento, combattuta tra due sentimenti
violenti ed opposti, poi gli si gittò tra le braccia.
Si udì un gran rumore pel corridoio: le porte di ferro
erano aperte e richiuse: s'udiva parlare gridando.
600
— Ah, se avessi armi! — esclamò Fabrizio — ma me
le han fatte consegnare per permettermi di entrar qui.
Vengon di certo per finirmi. Addio, Clelia; io benedico
questa morte che ha data occasione alla mia felicità. —
Ella lo abbracciò di nuovo, poi gli diede un pugnaletto
dal manico d'avorio, la cui lama pareva quella d'un temperino.
— Non ti lasciare uccidere: difenditi fino all’ultimo:
se lo zio don Cesare sente rumore, virtuoso e coraggioso
com'é, certo ti salverà. Ma io voglio parlare a questa
gente! — e si precipitò verso la porta. — Ma se non sei
ucciso, — continuò esaltatissima, volgendosi ancora
verso lui e tenendo la mano sul catenaccio — lasciati
morir di fame piuttosto che assaggiare una cosa qualsiasi.
Prendi questo pane e serbalo.
Il clamore si avvicinava: Fabrizio la strinse tra le braccia,
prese il posto di lei accanto alla porta, e apertala con
furore, scese d'un salto i sei scalini di legno. Aveva in
mano il pugnaletto, e fu a un punto di forare il panciotto
del generale Fontana, aiutante di campo del sovrano, che
dié un passo indietro, esclamando spaventato:
— Ma, signor Del Dongo, io vengo a salvarla!
Fabrizio risalì i sei gradini e disse quando fu nella camera:
— Il generale Fontana è venuto a liberarmi. —
Poi, tornato presso il generale, lo pregò di perdonargli
un momento di collera; e spiegò con molta tranquillità
come avessero voluto avvelenarlo: — Quel mio desinare
è avvelenato: io ho avuto l'avvedutezza di non assaggiarlo,
ma confesso che questo modo di procedere m'ir-
601
rita. Quando vi ho sentito salire, ho creduto che qualcuno
venisse per finirmi a sciabolate.... Signor generale, la
prego di dar ordine che nessuno entri nella mia camera:
farebbero sparir le prove del veleno, e il nostro buon
principe deve saper tutto.
Il generale, pallido e interdetto, impartì gli ordini richiesti
ai carcerieri che lo seguivano; e questi, molto
confusi al vedere scoperto il tentativo, scesero frettolosamente.
Col pretesto di lasciar libero il passaggio all'aiutante
del sovrano in quella scala strettissima, andarono
avanti per sparir dalla scena.
Con molta meraviglia del Fontana, Fabrizio si fermò
quasi un quarto d'ora per la scala a chiocciola che mette
al pianterreno: egli voleva che Clelia avesse tempo di
nascondersi al primo piano.
La duchessa era riuscita quasi per caso, dopo pratiche
lunghe e vane, a far sì che il generale Fontana fosse spedito
alla cittadella. Lasciato il conte Mosca, non meno
allarmato di lei, era corsa a palazzo. La principessa, cui
l'energia repugnava perché la reputava «volgare», la credé
impazzita e non si mostrò affatto disposta a fare per
lei qualche tentativo che uscisse dall'ordinario. La duchessa,
fuori di sé, singhiozzava, e non sapeva che ripetere:
— Ma, signora mia, tra un quarto d'ora Fabrizio sarà
morto di veleno.
Al veder la principessa imperturbabile, diventò pazza
di dolore. Non le passò per la mente questa riflessione
morale: sono stata io la prima a usare il veleno, e ora il
602
veleno mi uccide. Una tale riflessione sarebbe naturalmente
venuta a una donna del nord, cresciuta in quelle
forme religiose che ammettono l'esame personale; ma in
Italia, nei momenti di passione, considerazioni di questa
specie paion grullerie, come sarebbe a Parigi una freddura,
fatta in simili circostanze.
La duchessa, disperata, s'arrischiò ad andar nella sala
dov'era il marchese Crescenzi, di servizio quel giorno.
Quando lei tornò a Parma, il marchese s'era sdilinquito
nel ringraziarla dell’alto onore ch'ella gli aveva procurato,
e al quale, senza di lei, non avrebbe osato di pretendere.
Offerte di servigi non eran mancate da parte sua.
— Il Rassi sta per fare avvelenare mio nipote che è in
cittadella. Si prenda del cioccolato e una bottiglia d'acqua,
che io le darò; salga alla cittadella e mi salvi la vita,
dicendo al generale Conti, che lei rompe ogni legame
con la sua figliola se non le permette di consegnare lei
stesso a Fabrizio questo cioccolato e quest'acqua.
Il marchese impallidì, si confuse: non poteva credere
mai che in una città così onesta, sotto un così gran principe...
e così via: e queste banalità diceva con una lentezza
esasperante. Insomma, la povera duchessa si trovò
ad aver da fare con un galantuomo, sì, ma d'una debolezza
incredibile, e che non c'era modo d'indurre a far
qualche cosa. Dopo altre frasi simili interrotte dalle grida
impazienti della Sanseverina, gli venne finalmente
questa bella idea: il giuramento prestato come cavaliere
d'onore gl'impediva d'immischiarsi comunque in macchinazioni
contro il governo.
603
Il tempo volava: la duchessa con ansia disperata gli
gridò:
— Ma almeno andate dal governatore e ditegli che
fino all'inferno io perseguiterò gli assassini di Fabrizio!
Quella disperazione che accresceva la naturale eloquenza
della duchessa atterrì sempre più il marchese e
accrebbe la sua indecisione. Dopo un'ora era più irresoluto
di prima.
La povera donna, agli estremi della disperazione, ed
essendo convinta che il Conti non ricuserebbe nulla a un
genero così facoltoso, arrivò fino a buttarglisi in ginocchio.
E la pusillanimità del cavaliere d'onore crebbe ancora:
a quell'incredibile spettacolo, temé perfino d'essere
egli medesimo compromesso senza sua colpa; ma, buono
in fondo, fu commosso al veder così a' suoi piedi una
donna tanto bella e potente.
«Chi sa — gli passò per la mente — che anch’io, con
tutta la mia nobiltà e la mia ricchezza, non debba un
giorno buttarmi ai piedi di qualche repubblicano!» Si
mise a smaniare anche lui, e infine fu stabilito che la duchessa
nella sua qualità di maggiordoma lo condurrebbe
dalla principessa e gli otterrebbe il permesso di consegnare
a Fabrizio un panierino, del quale dichiarerebbe di
ignorare il contenuto.
La sera innanzi, prima che la duchessa avesse sentore
della follia commessa da Fabrizio con l'andare a costituirsi
in cittadella, avevano recitato secondo il solito una
commedia dell'arte e il principe, che riserbava sempre a
sé le parti d'amoroso quando la parte d'amorosa era so-
604
stenuta dalla duchessa, s'era mostrato così appassionato
parlando del proprio affetto da cader nel ridicolo, posto
che in Italia un uomo appassionato o un principe possa
esser ridicolo mai.
Timido sempre, ma sempre pigliando assai sul serio
le cose d'amore, il principe incontrò in uno dei corridoi
del palazzo la duchessa che trascinava il marchese Crescenzi.
Fu talmente sorpreso e abbagliato da quella bellezza,
dalla profonda commozione e disperazione resa
anche più affascinante, che per la prima volta in sua vita
ebbe una volontà. Con un gesto imperioso congedò il
marchese, e si mise a fare alla Sanseverina una dichiarazione
in tutte le regole: doveva averla preparata da molto
tempo, perché disse cose assai ragionevoli.
— Poiché le convenienze del mio grado mi tolgono la
suprema gioia di sposarvi, io vi giurerò sull'ostia consacrata
di non ammogliarmi mai senza averne da voi facoltà
per iscritto. Capisco che vi fo perder la mano di un
primo ministro, uomo amabilissimo e intelligentissimo
senza dubbio; ma infine, lui ha cinquantasei anni, e io
non ne ho ancora ventidue. Mi parrebbe di farvi ingiuria
e di meritare un rifiuto, se vi parlassi di vantaggi materiali:
tuttavia io so che quanti in Corte si interessano a
quistioni di danaro ammirano la prova d'affetto che il
conte vi dà lasciandovi liberissimamente disporre di tutto
il suo. In ciò sarò beato d'imitarlo: e son certo che
della mia fortuna voi farete miglior uso che non io stesso:
e però metto a vostra assoluta disposizione tutte le
somme che i ministri annualmente versano all'intenden-
605
te generale della Corona per modo che spetterà a voi determinare
la somma che mi sarà mensilmente consentito
di spendere.
Alla duchessa, che stava sui carboni accesi, tutti questi
particolari parevano interminabili: il pericolo di Fabrizio
urgeva.
— Ma Vostra Altezza non sa dunque — esclamò —
che in questo momento avvelenano mio nipote? Lo salvi
e credo tutto.
Non avrebbe potuto esser più inabile: al sentire accennare
a veleno, tutto l'abbandono, tutta la buona fede
che quel povero principe morale poneva in quella sua
dichiarazione, svanì: la duchessa s'accorse dello sbaglio
quando non era più in tempo a rimediare, e l'angoscia
disperata crebbe ancora. «Se non dicevo nulla del veleno,
m'accordava senz'altro la libertà di Fabrizio.... O
caro Fabrizio! ma è dunque scritto che proprio io con le
mie sciocchezze ti debba portare alla rovina?»
Le ci volle tempo assai e civetteria non poca, per far
tornare il principe ai discorsi appassionati: ma restò pur
sempre alquanto scombussolato. Il cervello ragionava,
ma il suo cuore era come gelato dalla realtà del veleno
prima di tutto, e poi da quest'altra realtà altrettanto fastidiosa
quanto la prima era terribile: «Dunque nei miei
Stati si propina veleno, senza ch'io lo sappia! Ma questo
Rassi vuol disonorarmi davanti all'Europa! Sa Dio ciò
che mi toccherà legger nei giornali di Parigi tra un
mese!»
A un tratto, l'anima di quel giovinetto tacendo, spuntò
606
nel suo cervello un'idea:
— Cara duchessa, sapete se io vi voglio bene: le vostre
idee atroci non han fondamento: almeno così spero;
ma insomma mi danno pensiero e quasi mi fanno dimenticare
per un momento la mia passione per voi, la
sola della mia vita; capisco che non sono amabile: non
sono che un ragazzo molto innamorato; ma infine...
mettetemi alla prova.
— Salvi Fabrizio e io credo tutto! Certo io son dominata
da paure folli di un cuore di madre: lo mandi a cercar
subito in cittadella, ch'io lo veda; e, se è vivo ancora,
lo faccia mettere nelle carceri di città, e ce lo lasci, se
Vostra Altezza lo crede necessario, quanti mesi vorrà e
fino al processo.
Invece d'accordar subito una cosa così semplice, il
principe s'era abbuiato: era rosso, guardava la duchessa,
poi abbassava gli occhi e impallidiva. Quel «veleno»
nominato così poco a proposito gli aveva suggerito un'idea
degna di suo padre o di Filippo II; ma non osava
esprimerla.
— Vedete, signora, — disse infine, come facendosi
forza e con un tono quasi sgarbato — voi mi tenete
come un ragazzo, come un essere sgraziato per giunta:
ebbene, vi dirò una cosa orribile, ma che m'é suggerita
ora dall'amore profondo e schietto che vi porto. S'io credessi
al veleno, avrei già agito come il mio dovere esige;
ma in questa domanda vostra non veggo che un capriccio
appassionato, del quale, permettetemi di dirlo,
forse non mi è facile scorgere tutta la portata. Volete che
607
io decida senza avere consultati i ministri, io che regno
appena da tre mesi! mi chiedete un'eccezione alle forme
ordinarie, che veramente mi paion ragionevoli. In questo
momento siete, signora mia, il sovrano assoluto, e
mi date speranze per ciò che ho a cuore più di ogni altra
cosa, ma fra un'ora, quando i veleni vi saranno usciti
dalla fantasia, quando vi sarete liberata dal vostro incubo,
la mia stessa presenza vi sarà importuna ed io sarò
messo da parte. Mi ci vuole un giuramento. Giuratemi
che, s'io vi rendo Fabrizio sano e salvo, otterrò da voi
entro tre mesi ciò che il mio cuore anela più ardentemente.
Sarete tutta mia: e, dandomi un'ora della vostra
vita, farete la felicità di tutta la mia.
L'orologio di palazzo sonò le due.
«Ah, forse è già tardi!» pensò la duchessa, e volta al
principe, con uno sguardo smarrito:
— Lo giuro!
Il principe diventò subito un altr'uomo: corse all'estremità
della galleria, dov'era la sala degli aiutanti di campo:
— Generale Fontana, corra alla cittadella di galoppo;
salga subito alla camera del signor Del Dongo, e me lo
conduca qui: bisogna ch'io gli parli tra venti minuti, tra
quindici, se è possibile.
— Ah, generale, — disse la duchessa che aveva seguito
il principe — un minuto può decider della mia
vita! Un rapporto, falso senza dubbio, mi fa temere che
a Fabrizio si dia un veleno: gli gridi, appena egli potrà
sentir la sua voce, che non mangi. Se ha assaggiato il
608
pranzo, glielo faccia rigettare; gli dica che son io che
voglio cosi, e se occorre, usi la forza. Gli dica pure che
io vengo subito. E grazie, grazie.
— Signora duchessa, il mio cavallo è pronto: credo di
saper maneggiare un cavallo! vo di galoppo, e sarò in
cittadella otto minuti prima di lei.
— E io, — disse il principe — vi chiedo quattro di
questi otto minuti.
L'aiutante era scomparso: era un uomo che forse non
aveva altro merito che d'esser un eccellente cavallerizzo.
Non appena ebbe chiuso l'uscio, il principe prese la
mano della duchessa.
— Signora, vogliate venir con me nella cappella. —
Interdetta, per la prima volta in vita sua, la duchessa lo
segui senza far parola: traversarono insieme, quasi correndo,
tutta la galleria; e, nella cappella, il principe si
mise in ginocchio quasi tanto davanti alla duchessa
quanto davanti all'altare. — Ripetete il giuramento: —
disse — se foste stata giusta e se non mi avesse nociuto
questa malaugurata qualità di principe, mi avreste già
per pietà del mio amore concesso ciò che ora mi dovete
perché avete giurato.
— Se riveggo Fabrizio non avvelenato, se fra otto
giorni è vivo ancora, se Vostra Altezza lo nomina coadiutore
con futura successione di monsignor Landriani,
io calpesterò l'onor mio, il mio decoro di donna, tutto, e
sarò di Vostra Altezza.
— Ma, cara amica, — disse il principe con timida ansietà
curiosamente accompagnata da occhiate languide
609
di tenerezza — io temo di qualche tranello che non so
indovinare e che potrebbe distrugger la mia felicità.
Supponiamo che l'arcivescovo mi opponga qualcuna di
quelle ragioni canoniche, che tiran le cose in lungo per
anni e anni: che sarà di me? Vedete ch'io sono in piena
buona fede: voi non farete con me delle gesuiterie, non
è vero?
— No, in buona fede; se Fabrizio è salvo, se Vostra
Altezza fa quanto è in lei per nominarlo coadiutore e poi
arcivescovo, io mi disonoro, ma sono sua. Vostra Altezza
si impegna a scrivere semplicemente un «approvasi»
in margine a una domanda che monsignor arcivescovo
le presenterà tra otto giorni?
— Io vi firmo un foglio in bianco: regnate su me e sui
miei Stati! — esclamò il principe arrossendo di gioia. E
volle un altro giuramento: era così commosso che, vinta
la propria timidità, in quella cappella del palazzo dov'eran
soli, osò dire a bassa voce alla duchessa cose tali che
dette tre giorni prima avrebbero addirittura mutata l'opinione
ch'ella aveva di lui. Ma ora l'ambascia per il pericolo
di Fabrizio cedeva in lei all'orrore della promessa
che le era stata strappata: e non ancora ne sentiva tutto
lo spaventoso raccapriccio, perché la trepida mente era
volta a sapere se il generale Fontana poteva arrivare in
tempo alla cittadella.
Per mutare un po' la piega di quei discorsi e liberarsi
dai tenerumi di quel cascamorto, lodò un quadro celebre
del Parmigianino che era sull'altar maggiore.
— Permettete che ve lo mandi.
610
— Accetto, ma Vostra Altezza mi consenta di andare
incontro a Fabrizio.
Con un'aria stralunata, ordinò al cocchiere di mettere
i cavalli al galoppo: sul ponte della cittadella incontrò il
generale Fontana con Fabrizio a piedi.
— Hai mangiato?
— No, per miracolo.
Gli si gittò al collo, e cadde in un deliquio che durò
un'ora, e che diede a temere prima per la sua vita, poi
per la sua ragione.
Il governatore Fabio Conti era diventato verde dalla
collera all'apparire del generale Fontana; e aveva messo
tanta lentezza nell'obbedire agli espressi ordini del sovrano,
che l'aiutante, il quale supponeva che la duchessa
assumesse il grado di favorita regnante, se ne irritò. Il
governatore aveva fatto conto di lasciar durare due o tre
giorni la malattia di Fabrizio, e ora pensava: «Una vera
disdetta: ecco che una persona della Corte trova quell'insolente
tormentato dai dolori che mi vendicano della sua
fuga!»
Si fermò preoccupato nel corpo di guardia della torre
Farnese, dal quale fece uscire i soldati: non voleva testimoni
alla scena che s'aspettava. Cinque minuti dopo restò
di sasso dallo stupore, sentendo Fabrizio che vivo e
arzillo faceva al Fontana una minuta descrizione del carcere.
Scomparve.
Fabrizio si mostrò perfetto gentleman nel colloquio
col principe. Non voleva aver l'aria d'un ragazzo che si
spaventa per nulla. Il sovrano gli domandò come si sen-
611
tisse.
— Altezza Serenissima, come un uomo che muore di
fame: non avendo per fortuna né fatto colazione né
pranzato.
Dopo aver avuto l'onore di ringraziare il principe, egli
chiese il permesso d'andare a ossequiare l'arcivescovo
prima di costituirsi nel carcere di città.
Il principe era divenuto pallidissimo: nella sua testa di
ragazzo era pullulata l'idea che il veleno non era che una
chimera della fantasia della duchessa. E, assorto in questo
triste pensiero, sulle prime non rispose alla domanda
della visita all'arcivescovo; poi, per riparare alla distrazione,
gli parve di dover abbondare nelle concessioni.
— Esca pur solo; vada pure per le vie senza guardia;
e stasera verso le dieci o le undici si costituisca al carcere,
dove, peraltro, spero non dovrà restar molto.
La dimane di questa giornata, la più notevole della
sua vita, il principe si credé un piccolo Napoleone. Aveva
letto che al grand'uomo le belle signore della sua
Corte non avevan lesinato i favori; cominciato così a napoleonizzare
in felici avventure, si ricordò di essere stato
un po' Napoleone anche davanti alla fucilate. Era orgoglioso
della sua fermezza con la duchessa. La coscienza
d'aver fatto qualcosa di difficile lo ridusse per
quindici giorni un altr'uomo: diventò accessibile a ragionamenti
generosi, e mostrò un po' di carattere.
Cominciò la giornata buttando sul fuoco la patente di
conte del Rassi, che da un mese stava sulla sua scrivania.
Destituì il generale Fabio Conti e incaricò il colon-
612
nello Lange, suo successore, d'una inchiesta per accertar
la verità intorno a quel ch'era accaduto nella cittadella. Il
Lange, un bravo soldato polacco, spaventò i carcerieri, e
riferì che s'era voluto avvelenare la colazione del signor
Del Dongo; ma s'era dovuto rinunziarci per non metter
troppa gente a parte della cosa. Meglio s'era provveduto
per il desinare, e senza l'arrivo del general Fontana, il
Del Dongo era perduto. Il principe ne fu costernato; ma
siccome era innamorato veramente, si consolò nel potersi
dire: «Dunque io ho proprio salvato la vita al signor
Del Dongo, e la duchessa non fallirà al giuramento».
Poi, di pensiero in pensiero, giunse a questa considerazione:
«Il mio mestiere è veramente più difficile ch'io
non m'immaginassi: tutti convengono che la duchessa è
intelligentissima, e in questo la politica è d'accordo col
mio cuore. L'ideale sarebbe ch'ella consentisse ad essere
il mio primo ministro!»
La sera era ancora così irritato delle orribili cose scoperte
che non volle prender parte alla recita: e alla duchessa
dichiarò:
— Io sarei proprio felice se voleste regnare sui miei
Stati come sul mio cuore. Per cominciare, vi dirò come
ho occupato questa giornata. — E le raccontò esattamente
tutto: come aveva bruciata la patente di conte del
Rassi, la nomina del Lange, la sua relazione sul veleno,
ecc. ecc. — Per regnare ho troppo poca esperienza: il
conte Mosca mi umilia con le sue finezze; è capace di
scherzare perfino in consiglio, e fuori fa discorsi di cui
forse voi contestereste la verità: dice che sono un ragaz-
613
zo che mena per il naso a modo suo dove vuole. Anche i
principi, signora mia, sono uomini, e queste cose indispettiscono!
Affinché la gente non creda alle denigrazioni
del conte, m'han fatto chiamare al Ministero quel pericoloso
briccone del Rassi: e il generale Conti lo crede
ancora così potente che non osa compromettersi confessando
che lui o la Raversi l'hanno indotto a far morire
vostro nipote! Proprio mi sento l'uzzolo di mandare innanzi
ai tribunali questo Conti: vedranno i giudici se
egli è o no colpevole di questo tentativo d'avvelenamento.
— Ma dove sono i giudici di Vostra Altezza?
— Come sarebbe a dire?
— Sì: ci sono dei giureconsulti e dotti, e che vanno
per le strade con molto solenne portamento; ma che giudicheranno
sempre come vorrà il partito dominante a
Corte.
E mentre il principe scandalizzato pronunciava delle
frasi che mostravan meglio il suo candore che non la sua
perspicacia, la duchessa pensava: «Non conviene lasciar
disonorare il Conti; perché il matrimonio di Clelia con
quell'insulso galantuomo del Crescenzi diventerebbe
impossibile».
Su questo argomento la conversazione del principe
con la duchessa non finiva più: questi era stordito d'ammirazione.
In vista del matrimonio della figliuola, e a
questa espressa condizione, fece grazia all'ex-governatore
del criminoso tentativo ma, seguendo il parere della
duchessa anche in ciò, lo esiliò fino all'epoca di quelle
614
nozze.
La duchessa credeva bensì di non amar più Fabrizio
d'amore, ma desiderava ancora ardentemente quel matrimonio
di Clelia, pel quale aveva la vaga speranza di vedere
a poco a poco sparir le tristi preoccupazioni che
tormentavano Fabrizio.
Il principe, al colmo della beatitudine, voleva quella
sera stessa destituire il Rassi e in modo da far scandalo:
la duchessa lo ammoni sorridendo :
— Napoleone disse una volta che un uomo in alta situazione,
e sul quale tutti tengono fissi gli sguardi, non
deve ceder mai a impeti di violenza. Ma stasera è tardi;
rimandiamo gli affari a domani.
Voleva pigliar tempo a consultare il conte, al quale
raccontò esattamente la conversazione della sera, sopprimendo
peraltro le frequenti allusioni del principe a
una promessa che ora le amareggiava la vita. Si lusingava
di diventar così necessaria da poter ottenere un rinvio
indefinito, dicendo al principe: se voi avete la crudeltà
di sottopormi a questa umiliazione, che non perdonerei
mai, il giorno dopo io me ne vado da Parma e dai vostri
Stati.
Il conte, consultato sulla sorte del Rassi, si mostrò
vero filosofo: l'ex-ministro della giustizia e l'ex-governatore
furon mandati a fare un viaggio in Piemonte.
Una difficoltà di nuovo genere sorse circa il processo
di Fabrizio: i giudici avrebbero voluto assolverlo per acclamazione
fin dalla prima seduta, e bisognò usar minacce
perché il processo durasse almeno otto giorni, e i
615
giudici si pigliassero il fastidio di ascoltar i testimoni. E
il conte pensò: «Sono sempre e tutti gli stessi!»
Subito dopo l'assoluzione, Fabrizio entrò in ufficio
come gran vicario del buon arcivescovo Landriani; il
giorno stesso il principe firmò gli atti necessari ad ottener
che il Del Dongo fosse nominato coadiutore, con futura
successione, carica che due mesi dopo egli prese ad
esercitare. E tutti complimentarono la duchessa circa il
severo portamento del nipote; il quale era disperatissimo.
Alla sua liberazione dalla cittadella, cui tenne dietro
immediatamente la destituzione e l'esilio del general
Conti, Clelia s'era rifugiata presso la contessa Cantarini,
sua zia, vecchia signora facoltosa e unicamente occupata
a curar la propria salute. Clelia avrebbe potuto veder
Fabrizio: ma chi avesse conosciuto la sua precedente
condotta, e la paragonasse alla presente, avrebbe potuto
credere quell'amore finito col cessar dei pericoli. Fabrizio
invece non solo passava spesso e quanto la convenienza
gli permetteva davanti al palazzo Cantarini, ma
anche era riuscito, dopo lunghe e non facili pratiche, a
prendere in affitto un appartamentino di rimpetto alle finestre
di quel primo piano.
Un giorno che Clelia si affacciò sbadatamente per veder
passare una processione, si ritirò d'improvviso come
colta da terrore: scorse Fabrizio vestito di nero, ma
come un operaio miserabile, che la guardava da una finestra
della stamberga, che aveva le impannate di carta
intrisa d'olio come nella camera della torre Farnese. Egli
616
avrebbe voluto poter persuadersi che Clelia lo fuggiva
in seguito alla destituzione di suo padre, destituzione
che la voce pubblica attribuiva alla duchessa; ma purtroppo
conosceva un'altra e più grave cagione, e non sapeva
consolarsene.
Le belle cerimonie onde s'era celebrato il suo insediamento
nell'alto ufficio, il grado cui era asceso, le deferenti
assiduità di tutti gli ecclesiastici e di tutti i devoti
della diocesi, lo avevan lasciato indifferente. Il grazioso
quartiere che aveva nel palazzo Sanseverina non gli bastò
più; e la duchessa dové cedergli con suo gran piacere
tutto il secondo piano e due saloni del primo, sempre affollati
di gente che aspettava il momento di complimentare
il giovine coadiutore. Quella futura successione
aveva prodotto un effetto magico in paese: e ora diventavan
virtù tutte quelle energie di carattere che un tempo
avevano scandalizzato i cortigiani poveri e balordi.
Per Fabrizio fu una gran lezione di filosofia quel sentirsi
affatto indifferente agli onori, e più infelice in quel
magnifico appartamento con dieci servitori che portavan
la sua livrea, di quanto fosse nel gabbiotto della torre
Farnese, tra sconci carcerieri e in perpetua ragione di temer
per la vita. La madre e la sorella, duchessa di V***,
che vennero a Parma per vederlo in tanta gloria, furon
colpite da quella profonda tristezza. E la marchesa Del
Dongo, ormai la meno romantica delle donne, ne fu tanto
sgomenta da creder che in prigione gli avessero propinato
qualche lento veleno: e non ostante la sua estrema
discretezza, credé di dovergli dir qualcosa di quella
617
inesplicabile malinconia: Fabrizio non seppe rispondere
che con delle lagrime.
Tutti i vantaggi, conseguenza necessaria di quell'alto
grado, lo indispettivano: suo fratello, anima incancrenita
dal più abietto egoismo, gli scrisse una lettera di congratulazione
quasi ufficiale e con la lettera gli rimise un
mandato di cinquantamila lire, perché si comprasse cavalli
e carrozze, degni, diceva il nuovo marchese, della
casata. Fabrizio girò la somma alla sua sorella minore,
maritata male.
Il conte Mosca aveva fatto fare una traduzione italiana
della genealogia della famiglia Valserra Del Dongo,
già pubblicata dal famoso Fabrizio arcivescovo di Parma;
l'aveva fatta stampare splendidamente col testo latino
a fronte: le incisioni eran riprodotte in magnifiche litografie
fatte a Parigi: la Duchessa aveva voluto che un
bel ritratto di Fabrizio fosse posto a fronte di quello del
vecchio prelato. Questa traduzione fu pubblicata come
lavoro di Fabrizio fatto durante la prima prigionia; ma
in lui tutto era annientato, anche la vanità così istintiva
negli uomini, sì che neppure degnò di leggere una pagina
di quell'opera che gli era attribuita.
Il grado ch'egli aveva gli fece obbligo di presentarne
una copia rilegata con gran lusso al sovrano, il quale
pensando di dovergli in certo modo un'indennità per la
brutta morte cui era stato così vicino, gli accordò l'accesso
alla sua camera, grazia che dà diritto al titolo di
Eccellenza.
618
XXVI
I soli momenti in cui era possibile a Fabrizio trovare
una tregua all'accorata tristezza eran quelli che passava
quasi nascosto dietro un vetro che aveva fatto porre in
luogo dell'impannata, alla finestra dell'appartamentino
di fronte al palazzo Cantarini, ove, come s'é detto, Clelia
aveva cercato rifugio: le poche volte che egli era riuscito
a vederla era rimasto addolorato d'un cambiamento
profondo che gli pareva di pessimo augurio. Dopo l'abbandono
e l'errore, la fisionomia di Clelia s'era fatta grave
di singolar nobiltà: le si sarebbero dati trent'anni. Fabrizio
ci vide il riflesso di una irremovibile risoluzione.
«Certo — pensò — ella ogni giorno ripete il giuramento
d'esser fedele al voto fatto alla Madonna, di non rivedermi
più mai.»
Ma non indovinava che una parte delle sventure di
Clelia; ella sapeva che suo padre non avrebbe rimesso
piede a Parma e in Corte (e senza di ciò non gli era possibile
vivere) se non quando si celebrassero le sue nozze
col marchese Crescenzi. Un giorno, ella scrisse a suo
padre che desiderava affrettar queste nozze: egli era a
Torino, malato di crepacuore. Per lei, questa decisione
valse a invecchiarla di dieci anni.
S'era accorta benissimo che Fabrizio aveva una finestra
dirimpetto al palazzo ch'ella abitava; ma una volta
sola le era capitata la disgrazia di guardarlo: ormai, se
619
appena scorgeva un movimento dietro quei vetri, o una
persona che a lui somigliasse, chiudeva gli occhi. La
profonda pietà e la fede nell'aiuto della Madonna erano
ormai il suo solo conforto. Aveva la sventura di non stimare
suo padre: l'indole dell'uomo che doveva esser suo
marito le pareva volgare e conforme al modo di sentire
del così detto «bel mondo»; e adorava un uomo che non
avrebbe mai più potuto rivedere e che pur tuttavia aveva
su di lei dei diritti. Questo insieme di fatti e di sentimenti
le pareva costituire, e con ragione, la perfetta infelicità:
le sarebbe stato necessario, dopo il matrimonio, vivere
a mille miglia da Parma.
Fabrizio conosceva l'intimo ritegno di quel cuore, e
sapeva bene come qualunque cosa fuor del comune che
potesse dar occasione a ciarle, se si fosse saputa, le sarebbe
sgradevole; pure, spinto dalla intollerabile malinconia
e dalla costante fermezza che Clelia poneva nell'evitar
di vederlo, riuscì a corrompere due servitori della
contessa Cantarini, sua zia, e una sera, sul far della notte,
travestito da campagnuolo, si presentò al portone del
palazzo, dove uno di quei servitori lo aspettava. Disse
che veniva da Torino e aveva per la contessina Conti
una lettera di suo padre: il servitore salì a portar l'ambasciata
e lo lasciò in una grande anticamera al primo piano.
Quivi forse egli passò il quarto d'ora più ansioso della
sua vita. Se Clelia lo avesse respinto, non c'era per lui
più speranza di pace. «Ma, per finirla con tutti i fastidiosi
onori che mi opprimono, io libererò la Chiesa da un
tristo prete, e con un falso nome mi andrò a rifugiare in
620
qualche certosa.» Il servitore venne a dirgli che la signorina
era disposta a riceverlo: e allora si sentì venir meno
il coraggio, e fu per cadere mentre saliva lo scalone del
secondo piano.
Clelia era seduta a una piccola tavola, su cui era soltanto
una candela. Appena, sotto il travestimento, riconobbe
Fabrizio, fuggì e corse a nascondersi in un angolo
della sala.
— Così vi preme la salvezza dell'anima mia! — gli
gridò nascondendo il viso tra le mani. — Pur sapete, che
quando mio padre fu sul punto di morire, ho fatto voto
alla Madonna di non vedervi mai più! E al voto non son
venuta meno se non in quel giorno disgraziatissimo della
mia vita in cui ho creduto in coscienza di dovervi salvar
dalla morte. è già troppo che, interpretando colpevolmente
quel voto, io consenta a starvi a sentire.
Queste ultime parole meravigliaron Fabrizio al punto
che gli ci volle qualche secondo per giungere ad allegrarsene.
S'era aspettato l'indignazione e la fuga: ma gli
tornò la presenza di spirito, e spense la candela. Sebbene
gli paresse d'aver compreso bene, tremava andando
verso il fondo della sala, dove Clelia si era nascosta dietro
un divano: temeva d'offenderla baciandole la mano.
Ella, tutta tremante d'amore, gli si gittò tra le braccia.
— Oh, Fabrizio, quanto hai tardato! Io non posso parlarti
che un momento solo e sono certo in peccato, perché
non vederti significava anche non parlarti mai più.
Ma come hai potuto così duramente vendicarti del mio
povero padre! E non dovevi pensare che primo a prova-
621
re il veleno è stato lui, quando si trattò di prepararti la
fuga? E per me, non avresti dovuto far qualche cosa, per
me che, pur di salvarti, ho rischiato la mia reputazione?
Ora tu sei negli ordini sacri; e non potresti sposarmi
neppur se a me riuscisse di sbarazzarmi di quell'odioso
marchese: e la sera della processione, come hai osato
pretendere di vedermi in pieno giorno e violare nel
modo più manifesto la santa promessa che io ho fatta
alla Vergine?
Fabrizio la stringeva tra le braccia fuori di sé tra la
sorpresa e la gioia.
Cominciato con tante domande, il colloquio non
avrebbe potuto finir presto. Fabrizio raccontò l'esatta verità
sull'esilio del generale; la duchessa non ci aveva
parte alcuna, perché non aveva mai sospettato che l'idea
del veleno fosse sua: credeva a una macchinazione del
partito Raversi per toglier di mezzo il conte Mosca.
Questa verità storica illustrata lungamente con la narrazione
d'ogni più piccolo particolare fece immenso piacere
a Clelia, cui pesava di dover serbare rancori verso
persone legate a Fabrizio. Della duchessa non era ormai
più gelosa.
Ma la felicità quella sera conseguita non durò che pochi
giorni.
Venne da Torino l'eccellente don Cesare: e, attinto il
coraggio nella purità del suo cuore, osò farsi presentare
alla duchessa. Chiestale formale promessa di non abusar
della confidenza che stava per farle, confessò che il fratello,
traviato da un falso punto d'onore, e, credendosi
622
sfidato e menomato nella pubblica opinione, aveva voluto
vendicarsi.
Don Cesare non aveva parlato due minuti e già la sua
causa era vinta. La sua schietta virtù aveva commosso la
duchessa non assuefatta a simili manifestazioni. Don
Cesare fu una novità e le piacque.
— Cerchi di accelerar le nozze della signorina Clelia
col Crescenzi, e le do la mia parola che farò quanto è in
me affinché il generale sia ricevuto come se tornasse da
un viaggio. L'inviterò a pranzo: è contento? Certo sulle
prime ci sarà un po' di freddezza; e il generale non dovrà
troppo affrettarsi a ridomandare il suo posto. Lei sa
ch'io son buona amica del marchese Crescenzi: contro
suo suocero non potrei serbare rancori.
Armato di queste dichiarazioni, don Cesare andò a dimostrare
alla nipote come ormai da lei sola dipendesse
la vita di suo padre, veramente malato di crepacuore.
Clelia volle andare a vedérlo in un villaggio presso
Torino dove, sotto falso nome, s'era nascosto pel timore
che da Parma, risoluti a processarlo, ne chiedessero la
estradizione. Lo trovò sofferente e mezzo ammattito. La
sera stessa scrisse a Fabrizio per troncar per sempre con
lui ogni rapporto: ed egli, al ricever tal lettera, col pretesto
d'esercizi spirituali, andò a rinchiudersi nella certosa
di Velleja, tra le montagne, a dieci leghe da Parma. La
lettera di Clelia era di dieci pagine: gli aveva giurato di
non sposare il marchese senza il suo consenso: ora questo
consenso era necessario e lo chiedeva. Fabrizio, con
una epistola inspirata alla più pura amicizia, glielo ac-
623
cordò.
Ricevuta questa lettera nella quale, bisogna pur dirlo,
la mutata forma di affezione la irritò, volle stabilire ella
stessa il giorno delle nozze, i cui festeggiamenti valsero
ad accrescer le splendidezze per le quali andò famosa in
quell'inverno la Corte di Parma.
Ranuccio Ernesto V in fondo era avaro, ma innamorato
anche più; e sperava allettar la duchessa si da esser sicuro
che non abbandonerebbe la Corte: perciò pregò sua
madre di accettare una grossa somma di denaro e dar
delle feste. La maggiordoma seppe ben trarre partito da
questa accresciuta opulenza. Le magnificenze parmensi
di quell'inverno ricordarono i bel giorni della Corte di
Milano sotto il principe Eugenio viceré d'Italia, la cui
bontà ha lasciato così lungo ricordo.
I doveri d'ufficio del coadiutore avevan richiamato a
Parma Fabrizio: ma egli fece sapere che avrebbe continuato
gli esercizi e la vita ritiratissima nel piccolo appartamento
che monsignor Landriani lo aveva quasi costretto
ad accettare, all'arcivescovato; vi si chiuse infatti
con un sol servitore, e non prese parte alcuna alle feste
di Corte: astensione che in Parma e in tutta la diocesi gli
procurò una grande reputazione di santità; e, contro ogni
ragionevole previsione, anche un po' di gelosia dell'arcivescovo
che pur gli aveva sempre voluto bene, che lo
aveva voluto suo coadiutore e non s'immaginava che
tanta pietà derivasse da una malinconia profonda e senza
speranza. L'arcivescovo si credeva in dovere di partecipare
a tutte le feste, come si usa in Italia. Ci andava
624
nel suo abito da gran cerimonia presso a poco simile a
quello che vestiva nel coro della sua cattedrale. Le centinaia
di servitori che stavano in anticamera non mancavano
mai di alzarsi quand'egli passava e chiedere la benedizione
a monsignore che volentieri si fermava a impartirla.
In uno di quei momenti di silenzio solenne,
monsignore udì sussurrare: «L'arcivescovo viene ai balli
e il gran vicario fa gli esercizi».
Bastò questo, perché finisse il favore onde Fabrizio
era stato sino allora l'oggetto; ma ormai non ce n'era più
bisogno. Quella condotta, che non aveva altra ragione
che il dolore inconsolabile per il matrimonio di Clelia,
parve effetto d'una sublime pietà; le devote leggevano
come un libro di edificazione la traduzione della Genealogia
della famiglia Del Dongo, inspirata e composta
dalla vanità più sfacciata. I librai fecero in litografia
un'edizione del ritratto di Fabrizio che in pochi giorni
andò a ruba, massime tra la gente del popolo: il litografo,
per ignoranza, aveva riprodotto attorno al ritratto
emblemi che spettano solo a' vescovi ed ai quali un vicario
non può pretendere. L'arcivescovo vide uno di
questi ritratti e montò in furia: fece chiamar monsignor
Del Dongo e gli mosse rimproveri durissimi e in termini
che, suggeriti dall'ira, erano addirittura sconvenienti sulle
labbra di un prelato. Fabrizio, com'é facile intendere,
non ebbe da fare alcuno sforzo per comportarsi come
avrebbe fatto Fénelon in un caso simile: ascoltò l'arcivescovo
con tutto il rispetto e tutta l'umiltà possibile; e,
quando quegli ebbe finito, gli raccontò la storia di quella
625
traduzione fatta fare dal conte Mosca, al tempo della
prima prigionia, e pubblicata per fini mondani, il che gli
era sempre parso poco conveniente per un ecclesiastico.
Quanto al ritratto, egli s'era tenuto affatto estraneo alla
seconda edizione, come alla prima: il libraio, durante il
suo ritiro a Velleja, gli aveva mandato ventiquattro
esemplari di questa seconda edizione ed egli aveva mandato
il servitore a comperarne un venticinquesimo; e,
saputo così che la stampa si vendeva a trenta soldi, aveva
mandato cento lire in pagamento delle ventiquattro
copie.
Tutte queste ragioni, per quanto espresse nella forma
più deferente da un uomo che aveva in cuore ben altri
dolori, eccitarono anche più l'ira dell'arcivescovo, che
giunse fino a tacciar Fabrizio di ipocrisia.
«Ecco come sono questi plebei, — pensò Fabrizio —
anche quando sono intelligenti!»
Maggior pensiero gli davano le lettere della zia, la
quale voleva assolutamente ch'egli tornasse nel suo appartamento
al palazzo Sanseverina, o almeno andasse
qualche volta a trovarla. Fabrizio era sicuro di sentirsi
parlare delle magnifiche feste date dal marchese Crescenzi
in occasione delle proprie nozze, e non era invece
sicuro di poter tollerare questi discorsi senza prorompere
in qualche scenata.
Quando le nozze furon celebrate, Fabrizio si era da
otto giorni chiuso nel più assoluto silenzio, dopo aver
dato ordini espressi al servitore e a tutti quelli dell'arcivescovato
che avevan da fare con lui di non rivolgergli
626
mai la parola.
Monsignor Landriani, saputa questa nuova ostentazione,
lo fece chiamar più spesso del solito, e volle con
lui lunghe conversazioni; non solo, ma lo costrinse a
lunghe conferenze con alcuni canonici di campagna i
quali pretendevano che l'arcivescovo avesse lesi i loro
privilegi. Fabrizio tollerò queste piccole vessazioni con
la perfetta indifferenza d'un uomo che ha pel capo ben
altri pensieri. «Sarebbe meglio mi facessi certosino: —
gli venne in mente un giorno — a Velleja soffrirei
meno.»
Andò a trovare sua zia, e abbracciandola non seppe
frenare le lagrime: ella lo trovò molto mutato: gli occhi
per l'estrema magrezza parevano ingranditi: tutto l'aspetto
era tanto sofferente, che, a vederlo così imbacuccato
nel suo abito nero e consunto, da prete scagnozzo,
pianse anche lei; ma, appena le venne pensato che quel
penoso mutamento era solo da attribuirsi al matrimonio
della Conti, le nacque in fondo al cuore un'ira non minore
di quella dell'arcivescovo, per quanto meglio dissimulata.
E si divertì crudelmente raccontando per le lunghe i
particolari di quelle brillantissime feste al palazzo Crescenzi.
Fabrizio non rispose; i suoi occhi si chiusero con
un moto convulso, e diventò, se possibile era, anche più
pallido: lo spasimo facevagli quasi verde la faccia.
Al conte Mosca, che sopraggiunse, quella vista parve
appena credibile, e bastò a guarirlo affatto di quel po' di
gelosia per Fabrizio che non gli era mai caduta dall'animo.
Con la sua sagace esperienza seppe trovar le manie-
627
re più delicate ed accorte per cercar di risuscitar nell’animo
di Fabrizio qualche interessamento alle cose del
mondo. Egli aveva sempre avuto per lui molta stima e
schietta amicizia; ma ora, che non più la gelosia controbilanciava
que' sentimenti, l'affetto diventava quasi devoto.
«Davvero ha saputo ben guadagnarsi la sua fortuna!
» pensava riandando con la memoria i suoi guai. Col
pretesto di fargli vedere il quadro del Parmigianino donato
dal principe, lo tirò in disparte.
— Via, amico mio, parliamo da uomini: posso esserle
utile in qualche modo? Non tema interrogazioni indiscrete
da parte mia. Ha bisogno di denaro? il governo la
può servire? Io sono a sua disposizione: parli pure; o, se
le è penoso parlare, mi scriva.
Fabrizio lo abbracciò e parlò del quadro.
— La sua condotta è proprio un capolavoro di politica
sottile — disse allora il conte, ripigliando il tono leggero
della conversazione. — Lei si prepara un magnifico
avvenire: il principe la rispetta, il popolo la venera; il
suo modesto abito consunto fa dormir male monsignor
Landriani. Io ho una certa pratica delle cose del mondo;
eppure l'assicuro che non saprei consigliarle nulla di
meglio di ciò che lei sta facendo. A venticinque anni, fin
dai suoi primi passi tocca la perfezione. A Corte si parla
molto di lei: lei non immaginerebbe a che cosa deve
questo interessamento inconsueto: al suo modesto abito
nero! La duchessa ed io, come lei sa, possiamo disporre
della casetta che fu del Petrarca sulla collina verso il Po;
se le piccole malignità dell'invidia la infastidiscono, ho
628
pensato che potrebbe essere il successore del Petrarca,
la cui fama non potrà che accrescere quella di monsignore.
Il conte mise a tortura il cervello per fare illuminare
da un sorriso quella faccia di anacoreta, ma non ci riuscì.
Se la fisionomia di Fabrizio aveva avuto un difetto,
era appunto d'esprimere, anche fuor di proposito, la voluttà
e la gaiezza; e ciò faceva più sensibile il cambiamento.
Prima che se ne andasse, il conte lo avvertì che, non
ostante il ritiro e gli esercizi, sarebbe parsa certo un'affettazione
la sua assenza dalla Corte il prossimo sabato,
genetliaco della principessa. Quell'avvertimento fu per
Fabrizio una pugnalata. «Mio Dio, — si disse — perché
son venuto qui?» Non poteva pensar senza fremere al
probabile incontro. Per un momento, solo questo pensiero
gli occupò la mente: un'unica risorsa gli restava: presentarsi
a palazzo al momento preciso dell'apertura delle
sale.
Infatti il nome di monsignor Del Dongo fu uno de'
primi annunciati la sera di gran gala: la principessa lo ricevé
con particolari segni di deferenza. Egli tenne fissi
gli occhi sulla pendola, e al ventesimo minuto già si alzava
per accomiatarsi, quando entrò il principe. Fabrizio,
dopo averlo ossequiato, andava con abile manovra
avvicinandosi alla porta; ed ecco gli capitò un di que' tiri
che la maggiordoma sapeva così abilmente preparare: il
ciambellano di servizio gli corse appresso per dirgli
ch'era designato a fare il whist con Sua Altezza. A Par-
629
ma questo è un onore insigne e molto superiore al grado
di coadiutore. Far la partita con sua Altezza era già un
grandissimo onore per l'arcivescovo. Fabrizio si sentì
come colpito al cuore; per quanto nemico di ogni scenata,
stette lì lì per dire che era stato preso da un improvviso
giramento di capo; ma pensò che si sentiva addosso
tutte le domande e le frasi di condoglianza che, con la
voglia di parlare che aveva, gli sarebbero anche più intollerabili
del giuoco.
Per fortuna, il generale de' Minori Osservanti era nel
novero dei grandi personaggi venuti a presentare i loro
omaggi alla principessa: questo frate dottissimo, e degno
emulo dei Fontana e dei Duvoisin, s'era ritirato in
un angolo del salone; Fabrizio si mise in piedi davanti a
lui in modo da non vedere la gran porta d'ingresso, e cominciò
a parlargli di teologia; ma non poté far che le
orecchie non udissero annunciare: «Il signor marchese e
la signora marchesa Crescenzi». Contro ogni previsione,
non provò che un moto violento di collera.
«S'io fossi Borso Valserra, — pensò (era uno dei capitani
del primo Sforza) — andrei a trafiggere quel
grosso marchese con lo stesso pugnale dalla impugnatura
d'avorio che Clelia mi regalò il giorno della felicità; e
gl'insegnerei a non presentarsi con quella marchesa in
un luogo dove son io.»
La sua fisionomia cangiò talmente d'un tratto, che il
suo interlocutore gli domandò:
— Vostra Eccellenza si sente male?
— Ho un mal di capo orribile... questi lumi mi fanno
630
male.... Son rimasto perché m'han destinato al whist di
Sua Altezza.
Il generale dei Minori Osservanti, che era un borghese,
fu così sconcertato che, non sapendo come comportarsi
si diede a far grandi inchini, e Fabrizio, non meno
turbato, ma per tutt'altra ragione, cominciò a parlare con
una strana volubilità: notò che dintorno si faceva un
gran silenzio, ma non si volse a guardare. Una bacchetta
batté su un leggio: sonarono un ritornello, e la celebre
signora P... cantò la famosa aria del Cimarosa:
“Quelle pupille tenere...”
Alle prime battute, Fabrizio si contenne; ma svanita
la collera, provò un irresistibile bisogno di piangere.
«Oh, mio Dio, — pensò — che scena ridicola! E con
quest'abito!» Gli parve più prudente parlare di sé.
— Queste emicranie violente, — disse al generale de'
Minori Osservanti — quando, come m'accade stasera,
non posso subito curarle, finiscono in uno sbotto di
pianto: e in un luogo come questo e con quest'abito, chi
vedesse e non sapesse, potrebbe far commenti poco benigni.
Voglia permettere Vostra Reverenza ch'io rimanga
qui vólto verso di lei, e non mi badi.
— Anche il nostro padre provinciale di Catanzaro
soffre dello stesso incomodo — rispose l'altro; e cominciò
a bassa voce un lungo racconto, alcuni episodi del
quale, come i particolari della cena di quel padre provinciale,
fecero sorridere Fabrizio, il che da gran tempo
non gli era accaduto; ma a poco a poco cessò dal pre-
631
starvi attenzione.
La signora P... cantava divinamente un'aria del Pergolese
(la principessa preferiva la musica vecchia), quando,
udito un piccolo rumore a tre passi di distanza, Fabrizio
si voltò, per la prima volta nella serata: la poltrona
che aveva prodotto lo scricchiolio sul pavimento era
occupata dalla marchesa Crescenzi, i cui occhi pieni di
lagrime incontraron quelli di Fabrizio che non erano in
condizione migliore. La marchesa abbassò il capo, egli
la guardò ancora qualche secondo: volle far la conoscenza
di quella fronte coronata di diamanti, ma guardò
con iroso disprezzo. Poi, ripetendo dentro di sé: «I miei
occhi non ti guarderanno mai più», si volse al padre generale
e gli disse:
— Ecco il mio incomodo che ripiglia più forte.
Infatti pianse per più di mezz'ora; per fortuna una sinfonia
del Mozart, orribilmente straziata come s'usa in
Italia, venne in suo soccorso, e lo aiutò ad asciugare le
lagrime.
Si fece forza e non si volse verso la marchesa Crescenzi;
ma la signora P... ricominciò a cantare, e l'anima
di Fabrizio, sollevata da quello sfogo, riacquistò la sua
calma perfetta. E la vita gli apparve sotto nuova luce.
«Ma come? — pensò — credevo dunque di poterla dimenticar
così presto? E come sarebbe possibile?» E
continuando a interrogarsi, giunse a conchiudere: «Io
non potrò mai esser più infelice di quanto son da due
mesi: e se nulla può accrescere il mio intimo strazio,
perché resistere al piacere di vederla? Ha dimenticato i
632
suoi giuramenti; è leggera, ma non sono leggere tutte le
donne? Chi potrebbe negare la sua bellezza divina? Ha
uno sguardo che m'incanta; me, che pur debbo fare uno
sforzo per guardar le donne che passano per le più belle.
E perché non dovrei cedere a questo incanto? Sarà pure
un sollievo!»
Fabrizio conosceva un po' gli uomini, ma non aveva
la menoma esperienza delle passioni; se ne avesse avuta,
si sarebbe detto che quel piacere di un momento poteva
render vani gli sforzi che da due mesi faceva per
dimenticarla.
La povera donna era venuta alla festa, costretta da suo
marito: avrebbe voluto andarsene dopo mezz'ora col
pretesto di sentirsi poco bene; ma il marchese le disse
che far chiamare la carrozza per andarsene quando ancora
altre carrozze giungevano, era cosa assolutamente
fuor d'ogni usanza e poteva esser presa come una critica
indiretta della festa data dalla principessa.
— Come cavaliere d'onore, io debbo restare nella sala
agli ordini di Sua Altezza, finché tutti sian partíti: ci
posson essere ordini da dare ai camerieri, e ce ne saranno
di certo: son tutti così trascurati. Vorresti che un semplice
scudiere della principessa mi usurpasse questo
onore?
Clelia si rassegnò: non aveva visto ancora Fabrizio, e
sperava che non sarebbe venuto alla festa. Ma quando il
concerto stava per cominciare, e la principessa aveva invitato
le dame a sedersi, Clelia, poco esperta e meno vigile
in queste faccende, lasciò che altre occupassero i
633
posti migliori vicino alla principessa, e venne a cercarsi
una poltrona in fondo alla sala, nell’angolo in cui era
venuto a rifugiarsi Fabrizio. Le dette nell'occhio, giungendovi,
l'abito del generale de' Minori Osservanti, curioso
a vedere quella sera in quel luogo, e da principio
non badò all'uomo esile e vestito di nero che gli parlava:
poi la curiosità la spinse a guardarlo. «Qui tutti hanno
uniformi o abiti gallonati: chi può esser quel giovine in
abito nero così modesto?» Lo guardava attentamente,
quando una signora, venuta a pigliar posto, smosse la
sua poltrona. Allora Fabrizio volse il capo: ella non lo
riconobbe, tanto era cangiato; e pensò: «È uno che gli
somiglia: forse è il fratello maggiore; ma m'avevan detto
che non ha che pochi anni di più, e questo è un uomo almeno
di quaranta anni.» Lo riconobbe a un movimento
delle labbra. «Poveretto! quanto ha sofferto», pensò, e
chinò il capo, oppressa dal dolore e non per esser fedele
al suo voto. Era commossa da profonda pietà. «Neppure
dopo nove mesi di prigione aveva un aspetto cosi!» Non
lo guardò più, ma, anche senza volger gli occhi verso di
lui, scorse ogni suo movimento.
Finito il concerto, lo vide accostarsi alla tavola da
giuoco del principe; e respirò quando le fu così lontano.
Ma il marchese Crescenzi si era molto impermalito al
veder sua moglie relegata così lontana dal trono e tutta
la sera aveva cercato di persuadere una signora seduta
tre poltrone distante dalla principessa e il cui marito gli
doveva dei denari, che avrebbe fatto bene a cambiar posto
con la marchesa. Com'era naturale, la povera signora
634
resisté; ma il Crescenzi andò a cercar il marito debitore,
che fece sentire alla sua metà l'incresciosa voce della ragione;
fu così che il marchese ottenne il cambio desiderato,
e andò a prender sua moglie.
— Tu sei sempre troppo modesta; — le disse — e
perché camminare così con gli occhi bassi? Ti si piglierebbe
per una di queste borghesucce, tutte meravigliate
di trovarsi qui, come siam meravigliati noi di vederle.
Ma già questa pazza della maggiordoma ne ha da far
sempre delle sue! E discorrono di frenare i progressi del
giacobinismo! Tu devi ricordarti sempre che tuo marito
occupa il primo posto maschile alla Corte della principessa:
e quando pure i repubblicani arrivassero ad abolire
e Corte e nobiltà, resterebbe a ogni modo l'uomo più
ricco degli Stati parmensi. Questa idea, a quanto pare,
non ti riesce di mettertela in testa.
La poltrona, su cui il marchese ebbe il piacere di far
accomodare sua moglie, era a sei passi dalla tavola da
giuoco del sovrano: e Clelia non vedeva Fabrizio che di
profilo; ma lo vide così smagrito e con un'aria così al disopra
delle cose di questo mondo, lui che una volta non
lasciava sfuggirsi occasione di dir la sua, ch'ella concluse:
«È proprio cambiato: mi ha dimenticata: s'é smagrito
coi digiuni che la devozione gl'impone». In questa triste
persuasione fu confermata da' discorsi che le facevan
dattorno: tutti parlavano del coadiutore, e si chiedevan
la ragione di quel favore insigne e così superiore al suo
grado e alla sua età, e s'ammirava la signorile indifferenza
e l'aria altezzosa con la quale gettava le carte anche
635
quando tagliava l'Altezza Sua.
— Ma è incredibile! — mormoravano i vecchi cortigiani
— il favore della zia gli ha dato alla testa! ma, se
Dio vuole, non durerà: il sovrano quelle arie non le gradisce.
La duchessa si avvicinò al principe: i cortigiani che
stavano a rispettosa distanza dalla tavola del giuoco,
tanto da non afferrare di quella conversazione se non
qualche parola e per caso, osservarono che Fabrizio aveva
arrossito.
«La zia gli avrà fatto un po' di lezione a proposito di
quelle arie si dissero; ma egli aveva invece udito Clelia
rispondere alla principessa, la quale, nel fare il suo giro
pel salone, aveva rivolto la parola alla moglie del suo
cavaliere d'onore. Venne il momento in cui i giocatori
dovevano mutar di posto, e Fabrizio, trovatesi dirimpetto
a Clelia, si abbandonò alla gioia di contemplarla; e la
povera marchesa, sentendosi fissata da lui, perde addirittura
la bussola. Più volte le accadde di dimenticare il
suo voto, e, nel desiderio di indovinar ciò che si passava
nell'animo di Fabrizio, finì per fissarlo anche lei.
Finito il giuoco, le dame si alzarono per andar nella
sala della cena. Ci fu un po' di scompiglio. Fabrizio si
trovò accanto a Clelia: nella sua risoluzione di far di tutto
per dimenticarla era tuttavia fermo; ma riconobbe il
profumo leggero ch'ella usava metter nelle sue vesti, e
questo bastò a capovolgere tutti i proponimenti.
Le si fece anche più accosto e come se parlasse fra sé
mormorò due versi del sonetto del Petrarca che le aveva
636
mandato dal Verbano impresso in un fazzoletto di seta:
Nessun visse giammai più di me lieto;
nessun vive più tristo e giorni e notti...
«No, non mi ha dimenticata; — pensò Clelia — quel
nobile cuore non è incostante.»
Esser può in prima ogn'impossibil cosa,
ch'altri che morte od ella sani il colpo
ch'Amor co' suoi begli occhi al cor m'impresse.
Clelia osò ripetere questi versi del Petrarca a se stessa.
Subito dopo la cena la principessa si ritirò: il principe
l'accompagnò fino al suo appartamento e non rientrò
nelle sale. Quando ciò fu risaputo, vollero tutti andarsene
subito, e nelle anticamere la confusione fu grande:
Clelia si trovò ancora vicina a Fabrizio, e ne sentì veramente
pietà.
— Dimentichiamo il passato, — gli disse — e serbate
questo ricordo d'amicizia; — e gli porse il ventaglio.
Il mondo parve mutato agli occhi di Fabrizio: da quel
momento fu un altr'uomo. Il giorno seguente dichiarò finiti
gli esercizi, e tornò al suo bell'appartamento del palazzo
Sanseverina. L'arcivescovo credé e disse che il
principe con l'invitare il santo novellino a giocar seco la
partita di whist, gli aveva fatto dar di volta al cervello: la
duchessa si accorse ch'egli era d'accordo con Clelia, e
questo pensiero, che inciprigniva di amarezza il ricordo
637
della fatale promessa, la decise ad allontanarsi.
La gente ammirò quella follia. Come! assentarsi dalla
Corte ora, nel momento appunto di un favore senza limiti?
Il conte, beato nella certezza che Fabrizio non era
innamorato della duchessa, le disse:
— Il nuovo sovrano è la virtù fatta persona: ma io
l'ho chiamato ragazzo ed egli non me lo perdonerà mai.
Il solo modo che mi resta di rientrargli in grazia è un po'
di lontananza. Mi mostrerò pieno di deferenza e di rispetto,
dopo di che mi darò malato e chiederò il mio
congedo. Ora che la fortuna di Fabrizio è assicurata, potete
permettermelo. Ma mi farete voi l'immenso sacrifizio
di cambiare il vostro sublime titolo di duchessa —
soggiunse sorridendo — con un altro assai più modesto?
Per spassarmi lascio qui gli affari in un disordine spaventoso.
Nei miei diversi Ministeri avevo quattro o cinque
collaboratori intelligenti: da due mesi li ho fatti
mettere tutti quanti a riposo perché leggevano i giornali
francesi, e li ho sostituiti con altrettanti imbecilli.
«Dopo la nostra partenza il principe si troverà talmente
impicciato che, nonostante l'orrore che il Rassi gli inspira,
sarà costretto a richiamarlo: ed io non aspetto se
non l'ordine del tiranno arbitro del mio destino per scrivere
con cordiale tenerezza una lettera al mio buon amico
Rassi e dirgli che spero prossimo il giorno nel quale
sarà resa giustizia al suo merito.»
638
XXVII
Questi serii discorsi furon tenuti il giorno che seguì il
ritorno di Fabrizio al suo quartiere nel palazzo Sanseverina:
la duchessa era sotto l'impressione della gioia che
prorompeva da ogni parola, da ogni atto di lui, e pensava:
«Dunque questa beghinella m'ha ingannato! Non ha
saputo resister tre mesi.»
La sicurtà che le cose sarebbero andate a finire secondo
i suoi desiderii, infuse nel pusillanime principe il coraggio
di amare. Saputo di preparativi di partenza che si
facevano al palazzo Sanseverina, e spinto anche un po'
dal cameriere, un Francese che credeva poco alla virtù
delle donne, Ernesto V si permise un atto severamente
biasimato dalla principessa e da tutte le persone sensate
della Corte, e che diede al popolo l'ultima prova dello
stupefacente favore di cui la duchessa godeva: andò a
trovarla in casa sua.
— Voi partite, — le disse con un tono serio che le fu
antipaticissimo — voi partite; state per tradirmi e mancare
a un giuramento! Eppure, se avessi tardato dieci
minuti ad accordarvi la grazia, vostro nipote era morto.
Fate di me un disgraziato e mi abbandonate! Senza i vostri
giuramenti, io non avrei osato mai amarvi come vi
amo! Non avete dunque sentimento d'onore?
— Vostra Altezza ci pensi bene: in tutta la sua vita ha
avuto mai quattro mesi felici come questi trascorsi? La
639
gloria di sovrano e, mi lasci dire, le soddisfazioni d'uomo
non sono mai state maggiori per lei. Or ecco il patto
ch'io le offro: se Vostra Altezza degna acconsentire, io
non sarò la sua amante per un momento fuggevole e per
effetto d'una promessa estorta dal terrore, ma consacrerò
tutta la mia esistenza a far la sua felicità; rimarrò sempre
quella che sono stata in questi quattro mesi: chi sa? forse
l'amore coronerà l'amicizia. Non giurerei del contrario.
— Ebbene, — disse il principe al colmo della contentezza
— assumete un'altra parte: siate anche di più; regnate
ad un tempo su me e sui miei Stati; siate il mio
primo ministro. Io vi offro un matrimonio qual è consentito
dalle tristi convenienze del mio grado. Ne abbiamo
un esempio non lontano: il re di Napoli ha sposato la
duchessa di Partanna: v'offro tutto quello che posso, un
matrimonio della stessa specie. E, per mostrarvi che non
sono più un ragazzo, e che ho pensato a tutto, aggiungerò
una considerazione di ordine politico. Contraendo un
tale matrimonio, io m'impongo di esser l'ultimo sovrano
della mia stirpe, mi espongo a vedere le grandi potenze
disporre, me vivo, della mia successione: eppure tutti
questi fastidi e danni, in realtà molto spiacevoli, li benedico,
perché mi offrono ancora modo di provarvi la mia
stima e la mia passione.
La duchessa non ebbe un momento d'esitazione: il
principe l'annoiava, e il conte le pareva amabilissimo:
una sola persona al mondo gli avrebbe preferito. Eppoi,
sul conte ella regnava davvero; e il principe, dominato a
640
sua volta dalle necessità del suo grado, avrebbe in ultima
analisi regnato più o meno sopra di lei; non solo: poteva
divenire incostante e prendersi delle amanti: la gran
differenza d'età avrebbe tra non molto potuto dargliene
il diritto.
Era decisa, ma volle essere amabilmente gentile e
chiese il permesso di riflettere.
Sarebbe lungo riferir qui i giri di frase quasi affettuosi
e le graziose espressioni ond'ella seppe avvolgere il rifiuto.
Il principe s'incollerì: vedeva sfuggirgli la felicità.
Che sarebbe stato di lui quando la duchessa avesse abbandonata
la Corte? E quale umiliazione esser respinto!
«Che dirà il mio cameriere francese quando gli racconterò
la mia sconfitta?»
La duchessa seppe con arte placarlo e ricondurre a
poco a poco le trattative ai loro veri termini.
— Se Vostra Altezza si degna consentire che si indugi
l'effetto di una promessa fatale, e orribile agli occhi miei
perché mi condanna al disprezzo di me medesima, io
passerò la mia vita nella Corte, e questa Corte sarà ancora
e sempre quella che fu in quest'inverno: tutti i miei
giorni saranno consacrati a contribuire alla sua felicità
di uomo e alla sua gloria di sovrano. Se impone che io
mantenga il mio giuramento, getterà in abiezione vergognosa
gli amici che mi rimangono e mi vedrà abbandonare
i suoi Stati per non tornarvi mai più. Il giorno della
mia vergogna sarà anche l'ultimo in cui vedrò Vostra Altezza.
Ma il principe era ostinato come tutti i deboli: il suo
641
orgoglio d'uomo e di principe era offeso dal rifiuto della
sua mano: pensava a tutte le difficoltà che gli sarebbe
stato necessario superare e che pur era deciso di vincere,
per far accettare quel matrimonio.
Per ben tre ore gli stessi argomenti furon ripetuti dall'una
e dall'altra parte, qualche volta con frasi assai vivaci.
Il principe esclamò:
— Dunque volete ch'io creda che non avete senso d'onore!
S'io avessi avuto tante incertezze il giorno in cui il
general Conti avvelenava Fabrizio, oggi voi pensereste a
erigergli un sepolcro in una chiesa di Parma.
— Ah, di Parma no certo! in questo paese d'avvelenatori,
no!
— Ebbene, signora duchessa, partite! — riprese il
principe più irritato che mai. — Partite, e portate con
voi il mio disprezzo.
Ma poiché egli se ne andava, ella gli disse a bassa
voce:
— Ebbene, venga qui alle dieci stasera nel più stretto
incognito, e faccia, poiché vuole così, un cattivo affare.
Mi vedrà per l'ultima volta e io avrei speso la vita per
farla felice, quanto può esser felice un principe assoluto
in questo secolo di giacobini. E pensi a quel che sarà la
sua Corte quando non ci sarò più io a trarla a forza dalla
volgarità e dalla malvagità che le son consuete.
— Voi, dal canto vostro, ricusate la corona di Parma,
e più che la corona, perché non sareste stata una delle
solite principesse sposate per ragioni politiche e non
amate: il mio cuore è vostro; e voi sareste stata sempre
642
padrona assoluta delle mie azioni e del mio governo.
— Sì, ma sua madre avrebbe avuto ragione di disprezzarmi
come un'intrigante.
— Eh! avrei concessa una pensione alla principessa, e
l'avrei mandata in esilio così.
Per tre quarti d'ora duraron botte e risposte taglienti.
Il principe, che in fondo era d'animo delicato, non sapeva
risolversi né a usar del suo diritto né a lasciar partire
la duchessa. Gli avevan detto che, dopo la prima concessione,
comunque ottenuta, le donne ritornano.
Cacciato dalla duchessa indignata, osò tornare tutto
tremante alle dieci meno tre minuti: alle dieci e mezzo
la duchessa partiva per Bologna.
Appena fuori dal Ducato di Parma scrisse al conte:
«Il sacrificio è consumato. Non mi chiedere per un
mese d'esser allegra. Non vedrò più Fabrizio; ti aspetto a
Bologna e sarò, quando vorrai, la contessa Mosca. Una
cosa sola ti chiedo: non mi costringere mai a ricomparir
nel paese che ho abbandonato; e ricordati che invece di
cencinquantamila lire di rendita ne avrai trenta o quaranta
al più. Tutti gl'imbecilli ti guardavano a bocca
aperta, e non sarai più stimato se non in quanto saprai
abbassarti a comprendere le loro meschinità. Tu l'as
voulu, George Dandin»
Otto giorni dopo, il matrimonio si celebrò a Perugia,
in una chiesa ove gli antenati del conte Mosca avevano i
loro sepolcri. Il principe fu alla disperazione: i tre o
quattro corrieri spediti alla duchessa tornarono tutti riportandogli
in buste chiuse le sue lettere non dissuggel-
643
late. Al conte aveva proposto condizioni splendide e
dato il cordone del suo ordine a Fabrizio. — Questo soprattutto
m'é piaciuto nei nostri addii, — disse il conte
alla nuova contessa Mosca Della Rovere — ci siamo separati
come ottimi amici; m'ha dato il gran cordone di
Spagna e dei diamanti che valgono anche più. Mi ha
detto che m'avrebbe fatto duca, se non avesse voluto
serbar questo espediente per farti tornare nei propri Stati:
e mi ha incaricato di questa veramente bella missione
per un marito, di dirti cioè che, se consentì, fosse pure
soltanto per un mese, a tornare a Parma, mi farà duca,
col titolo che ti piacerà di scegliere, e darà a te una bella
fattoria.
La duchessa rifiutò con orrore.
Clelia, intanto, dopo la scena alla festa di Corte, scena
che era da credere definitiva, parve dimentica affatto
dell'amore a cui essa aveva pur corrisposto: atroci rimorsi
tormentavano quell'anima virtuosa e pia. Fabrizio
se ne rendeva ben conto, e non ostante le speranze che
cercava di risuscitare, una cupa tristezza l'opprimeva.
Ma questa volta non tornò al suo ritiro, come al tempo
delle nozze Crescenzi.
Il conte aveva pregato «suo nipote» d'informarlo con
molta esattezza di tutto quel che accadeva alla Corte; e
Fabrizio, che ora comprendeva quanto gli dovesse, s'era
ripromesso che d'eseguir fedelmente l'incarico.
Come tutti nella città e a palazzo, anch'egli non dubitava
che il suo amico si proponesse di tornare al Ministero,
più potente che mai. Le previsioni del Mosca non
644
avevan tardato ad avverarsi: meno di sei settimane dopo
la sua partenza, il Rassi era primo ministro, Fabio Conti
ministro della guerra, e le carceri, che il conte aveva lasciate
quasi vuote, s'empivano. Ernesto V, affidando a
tali uomini il potere, credé vendicarsi della duchessa.
Più innamorato che mai, ora odiava il Mosca con una
gelosia di rivale.
Fabrizio aveva un gran da fare: monsignor Landriani,
a settantadue anni, andava deperendo in modo che a
stento e di rado poteva uscir dal suo palazzo, e toccava
al primo gran vicario supplirlo in tutte le sue funzioni.
La marchesa Crescenzi, oppressa dai rimorsi e atterrita
dal suo direttore spirituale, aveva trovato un modo eccellente
per evitar gli sguardi di Fabrizio: col pretesto di
un primo puerperio prossimo al termine, s'era fatta una
prigione del proprio palazzo. Ma a quel palazzo era
adiacente un immenso giardino. Fabrizio riuscì a penetrarvi
e a collocar nel viale che Clelia prediligeva per le
sue passeggiate, grandi mazzi di fiori disposti in ordine
tale da far loro parlare l'istesso linguaggio che già parlarono
i fiori che Fabrizio ricevé da lei negli ultimi giorni
della prigionia alla torre Farnese.
Questo tentativo la urtò; l'anima sua combattuta tra la
passione e i rimorsi era in continuo tormento: non scese
più per parecchi mesi in giardino, e si fece scrupolo fin
di gittarvi dalle finestre uno sguardo. Allora Fabrizio
cominciò a credere che il distacco fosse definitivo e irreparabile;
e le disperate angosce lo riafferrarono. Con
la gente in mezzo alla quale doveva pur vivere, si trova-
645
va male, e, se non fosse stato convinto che il conte Mosca
non poteva aver pace che essendo ministro, si sarebbe
richiuso ancora nel suo quartierino all'arcivescovato,
per vivere tutto co' suoi pensieri e non udir più voce
umana se non nell'esercizio delle proprie funzioni. «Ma,
— diceva tra sé — nell’interesse dei Mosca debbo tenere
il mio posto.»
Il principe continuava a trattarlo con una deferenza
che lo poneva fra la gente di Corte in prima riga, favore
ch'ei doveva buona parte a sé solo. Il riserbo estremo,
che in lui proveniva da una indifferenza e quasi disgusto
per tutte le affezioni o le meschine passioni ond'é travagliata
la vita degli uomini, avevan punto la vanità del
giovine sovrano, il quale soleva dire che Fabrizio pareggiava
nell'ingegno la zia.
Ernesto V cominciava ad accorgersi che, fra quanti
l'attorniavano, nessuno andava a lui così ben disposto
dell'animo come Fabrizio; e al meno oculato de' cortigiani
appariva chiaro oramai che la considerazione in
cui questi era tenuto dal principe non era quella dovuta
ad un semplice coadiutore: non si circondava di tanto
ossequio neppur l'arcivescovo.
E Fabrizio poteva scrivere al conte Mosca che se un
giorno o l'altro il sovrano arrivasse a capire in quale
guazzaguglio Rassi, Conti, Zurla e altri della stessa risma
precipitavano gli affari suoi, egli, Fabrizio, sarebbe
il tramite naturale pel quale il principe si rivolgerebbe
all'antico primo ministro senza compromissione dell'amor
proprio.
646
«Se non fosse il ricordo di quella fatale parola ragazzo,
— scriveva alla contessa Mosca — che un uomo di
genio pronunziò una volta a proposito d'un augusto personaggio,
l'augusto personaggio a quest'ora avrebbe già
esclamato: Tornate, e liberatemi da questi straccioni! E
se la moglie di quest'uomo di genio si degnasse oggi di
fare un atto, anche insignificante, l'invito verrebbe immediatamente.
Ma se il conte aspetta che il frutto maturi,
tornerà sotto archi di trionfo. Nei saloni della principessa
la noia è mortale; e tutto il divertimento è dato dal
Rassi, che, da quando l'han fatto conte, ha la mania della
nobiltà. Han dato ordini severi perché chi non ha i suoi
otto quarti non osi presentarsi, son le parole stesse del
rescritto, ai ricevimenti della principessa madre. Tutti
coloro che hanno ottenuto il privilegio d'entrar la mattina
nella galleria, per trovarsi sul passaggio del sovrano
quando va a messa, continueranno a goderne; ma i nuovi
dovranno dimostrar gli otto quarti. E la gente dice che
il Rassi è squartato.»
Si capisce che lettere come queste non eran mandate
per la posta. La contessa Mosca da Napoli rispondeva:
«Qui abbiamo concerto tutti i giovedì e conversazioni la
domenica: ne' nostri salotti non ci si rigira. Il conte è felicissimo
de' suoi servi: ha fatto venire operai dalla
montagna d'Abruzzo, e non gli costano che ventitré soldi
il giorno. Tu dovresti venire a trovarci. è la ventesima
volta questa, signor ingrato, ch'io le ripeto
quest'ordine.»
Fabrizio non aveva nessuna voglia di ottemperare a
647
quest'ordine: gli pareva già una fatica insopportabile lo
scrivere ogni giorno alla contessa o a suo marito, e bisognerà
perdonarlo, quando si sappia che un lungo anno
passò senza ch'ei potesse dire una sola parola alla marchesa
Crescenzi; e che tutti i suoi tentativi di corrispondenza
epistolare furon respinti con orrore. Il silenzio, di
cui egli, in quella sua noia della vita, s'era fatto, fuorché
nell'esercizio delle sue funzioni e a Corte, un uso costante,
e la purità de' suoi costumi, l'avevano innalzato
nella comune venerazione, per modo che si decise finalmente
a seguir i consigli della zia. Ella gli scriveva:
«Il principe ha per te tale venerazione che bisogna tu
t'aspetti da un momento all'altro di cadere in disfavore.
Vedrai come sarà generoso negli sgarbi e come il dispregio
dei cortigiani terrà dietro al suo. Questi piccoli despoti,
anche quando son buoni, sono mutevoli come la
moda, e per la stessa ragione: la noia. Tu non puoi trovare
resistenza contro questi capricci del sovrano se non
nella predicazione. Improvvisi così bei versi! Provati a
parlar mezz'ora sulla religione: in principio ti accadrà di
dir delle eresie; ma paga un teologo dotto e discreto che
ascolti i tuoi sermoni e ti avverta degli errori; li emenderai
il giorno dopo».
Le pene d'un amore contrariato gravano sull’anima in
modo tale che tutto quanto richieda attenzione o azione
diviene un atroce supplizio. Fabrizio pensò che la sua
autorità sul popolo, se fosse giunto ad acquistarla,
avrebbe potuto forse un giorno esser utile a sua zia ed al
conte per il quale tanto più cresceva la sua venerazione,
648
quanto più egli s'addentrava nella conoscenza della malvagità
umana.
Si determinò dunque a predicare; e il buon successo,
preparatogli già dalla reputazione di santità, dal consunto
abito nero e da quella sua grande magrezza, fu senza
esempio. Sentivano ne' suoi discorsi come un profumo
di tristezza profonda, che, unito alla sua simpatica figura
e al racconto del favore altissimo che godeva in Corte,
gli conquistò tutti cuori femminili. Le donne inventarono
ch'egli era stato un de' più animosi capitani di Napoleone;
e la notizia, per quanto assurda, diventò presto sicura.
Bisognava fissare in anticipazione i posti nella
chiesa in cui predicava, dove povera gente, per speculazione,
si domiciliava dalle cinque della mattina.
Il successo insomma fu tale da offrirgli a sperare —
speranza che mutò lo stato dell'animo suo — che, non
foss'altro per curiosità, una volta o l'altra la marchesa
Crescenzi sarebbe andata ad ascoltare una delle sue prediche.
Al pubblico entusiasta parve a un tratto che il suo
ingegno s'elevasse ancora: nella commozione gli sgorgavano
immagini così audaci che avrebbero fatto tremare
i più sperimentati oratori; e a volte si lasciava andare,
come fuori di sé, a improvvisazioni così appassionate
che tutto l'uditorio prorompeva in lagrime. Ma invano il
suo occhio aggrottato cercava fra tante persone vòlte
verso il pulpito quella sola la cui presenza sarebbe stata
per lui così solenne avvenimento.
«Eppure, — gli accadeva pensare — se tanta fortuna
mi si conceda, o mi sverrò, o rimarrò senza parola.» E
649
per ovviare a questo secondo pericolo compose una specie
di preghiera ardente, col disegno di leggerla, se il
turbamento allo scorger la marchesa gli avesse impedito
di continuar a parlare.
Un giorno, da domestici del marchese ch'egli aveva
assoldati, seppe di ordini dati perché si preparasse, per
la sera dopo, il palco Crescenzi al teatro: da un anno la
marchesa non s'era vista mai a nessuno spettacolo; ma
un tenore che «furoreggiava» e faceva empire il teatro
tutte le sere, la fece derogare dalle sue consuetudini. Fabrizio
n'ebbe una gioia indicibile. «Potrò vederla per tutta
una sera. Dicono che è diventata tanto pallida!» E
cercava di raffigurarsi quel volto bellissimo discolorato
dagli interni contrasti.
Lodovico, per quanto desolato da quello che egli chiamava
la pazzia del padrone, riuscì a trovar con molta fatica
al quart'ordine un palco di faccia quasi a quello della
marchesa. Fabrizio ebbe un'altra idea: sperò che s'indurrebbe
a venire alla predica e scelse, per vederla bene,
una chiesa piccolissima. Di solito predicava alle tre: ma
la mattina del giorno in cui la Crescenzi doveva andare
al teatro, fece annunziare che, trattenuto per tutta la
giornata all'arcivescovato, rimandava la predica alle otto
e mezza di sera e la farebbe nella piccola chiesa di Santa
Maria della Visitazione, che è dirimpetto a un dei lati
del palazzo Crescenzi. Lodovico andò ad offrir molta
cera alle suore perché la chiesa fosse illuminata a giorno;
una compagnia di granatieri v'era distaccata in servizio
d'onore e sentinelle con la baionetta in canna stava-
650
no a custodia delle cappelle per impedir le gesta dei ladri.
La predica era annunciata per le otto e mezzo; ma fin
dalle due la chiesa era gremita, ed è facile immaginare il
tramestio nella strada, dominata dalla severa architettura
del palazzo Crescenzi. Fabrizio aveva fatto noto che, in
onore di Nostra Donna della Misericordia, la predica
avrebbe trattato della pietà che un'anima buona deve
avere per un infelice, anche se colpevole.
Travestito con ogni cura, Fabrizio giunse al suo palco
che i lumi non erano accesi ancora: lo spettacolo cominciò
alle otto, e qualche minuto dopo egli ebbe la gioia,
che nessuno può intendere se non l'ha provata, di veder
aprire il palco de' Crescenzi ed entrar la marchesa. Non
l'aveva riveduta più dalla sera ch'ella gli aveva dato il
ventaglio. Credé di soffocare: si sentì così intimamente
turbato e sconvolto, che pensò: «Forse muoio! Che bella
fine d'una vita così tormentata! Forse io muoio qui! E i
fedeli non mi vedranno comparire e domani sapranno
che il gran vicario e futuro arcivescovo è spirato in un
palco al teatro, e in livrea di servitore per giunta! Addio
tutta la mia reputazione... Ma che me ne importa della
reputazione?»
Nondimeno, verso le otto e tre quarti riuscì a dominarsi;
uscì e andò a gran pena a deporre la livrea e a riprender
l'abito consueto; sulle nove, giunse alla Visitazione,
così pallido e affranto, che per la chiesa si sparse
la voce che per quella sera non gli sarebbe stato possibile
predicare.
651
Le suore gli prodigarono ogni cura nel parlatorio, dov'egli
era andato a rifugiarsi; ma parlavan troppo, ond'egli
chiese d'esser lasciato qualche momento solo; poi
corse al pulpito. Verso le tre, un de' suoi aiutanti di campo
gli aveva detto che la chiesa era affollatissima, ma di
povera gente, accorsa, pareva, soprattutto per veder l'illuminazione.
Salito sul pulpito ebbe invece la bella sorpresa
di veder tutte le seggiole occupate dalla gioventù
più elegante e dalle persone più ragguardevoli della città.
Le brevi frasi di scusa con le quali esordì furono accolte
da acclamazioni a mala pena represse; seguì una
eloquente e appassionata descrizione dell'infelice del
quale doveva aver pietà chi volesse degnamente onorare
la Vergine della Misericordia che tanto patì, ella stessa,
sopra la terra. La commozione profonda gli impediva a
quando a quando di pronunciar le parole in modo da esser
nettamente udito in ogni angolo della piccola chiesa;
e tal era il suo pallore che le donne e molti degli uomini
che ascoltavano pensarono fosse lui l'infelice pel quale
invocava la loro pietà. Pochi minuti dopo l'esordio, si
accorsero ch'egli era quella sera più angustiato e più
commosso che non fosse stato mai fin allora. Un momento,
gli luccicaron negli occhi le lagrime: e subito
proruppe tale un singulto nell’uditorio, che la predica ne
fu addirittura interrotta.
A quella prima interruzione altre dieci seguirono:
l'ammirazione non si contenne più, non più si contennero
le lagrime. Fra i singhiozzi si udì gridar di continuo:
652
— Ah, santa Vergine! Ah, gran Dio! — La commozione
fu così generale e infrenabile che gente come quella, beneducata,
raffinata, non si peritava di cacciar quelle grida,
e — ciò che è più da notare — non sembrava ridicola
a chi le stava vicino.
Durante il riposo ch'é in uso di prendere a metà della
predica, qualcuno disse a Fabrizio che il teatro s'era
vuotato: una sola persona v'era rimasta: la marchesa
Crescenzi. In questo intervallo s'udì nella chiesa un gran
bisbiglio: i fedeli deliberavano di erigere un monumento
al coadiutore. La seconda parte del sermone fu in tutto
diversa, e l'entusiasmo prese carattere così profano e
l'ammirazione si manifestò in forma così lontana da
ogni apparenza di contrizione cristiana, ch'egli credé di
dover conchiudere con una specie di reprimenda agli
uditori. Allora tutti uscirono in gran compostezza; ma
nella strada si diedero a gridare: — Viva Del Dongo!
Egli intanto guardò l'orologio e corse a una piccola
inferriata che dava luce al corridoio tra l'organo e il convento.
Per un riguardo alla folla insolita che gremiva la
strada, il guardaportone di casa Crescenzi aveva messo
una dozzina di torce in quei bracciali di ferro che si veggono
ancora sulle facciate dei palazzi medievali. Dopo
qualche minuto, mentre le acclamazioni duravan tuttavia,
il fatto che Fabrizio attendeva così ansiosamente
avvenne: la carrozza della marchesa, tornando dal teatro,
imboccò la strada; il cocchiere dové fermare, poi
procedé soltanto di passo, e lentissimamente poté giungere
al portone.
653
La marchesa era rimasta commossa dalla musica sublime,
come accade a tutti i cuori addolorati, ma più ancora
dal veder così deserto il teatro, quando ne seppe la
ragione. Verso la metà del secondo atto, e quando ancora
il tenore famoso era in iscena, tutta la platea se n'era
andata per poter trovar posto nella chiesa della Visitazione.
Ora, vedendosi così trattenuta da quella folla, innanzi
alla porta di casa, pianse e pensò: «Non avevo
scelto male!»
Ma appunto a cagione di quell'attimo d'intenerimento
resisté al marchese e a tutti gli amici di casa, che non
riuscivano a spiegarsi com'ella non andasse a sentir un
predicatore così meraviglioso. — Per Bacco! — soggiungevano.
— Sbaraglia perfino il miglior tenore che
abbia oggi l'Italia; — ma, ascoltando un'intima voce, la
marchesa si diceva: «Se lo vedo, son perduta».
Inutilmente Fabrizio, il cui ingegno pareva di giorno
in giorno assurger più alto, predicò ancora più volte in
quella chiesetta prossima al palazzo di lei: non gli riuscì
mai di veder Clelia, la quale anzi finì con l'irritarsi di
quella ostentazione che la veniva a turbare nella via solitaria,
dopo averle interdetto finanche il giardino.
Tra le sue ascoltatrici Fabrizio aveva da gran tempo
notato una faccia bruna, assai bella, i cui occhi lampeggiavano,
e spesso fin dal principio de' suoi discorsi si
bagnavan di lagrime. Quando era pur costretto a dissertazioni
lunghe o noiose, gli pareva di trovar riposo fissando
quella bella testa giovanile. Seppe ch'era una certa
Annetta Marini, figlia unica ed erede di un ricchissi-
654
mo mercante di panni, morto a Parma qualche mese addietro.
Presto quel nome d'Annetta Marini corse per le bocche
di tutti: la dicevano perdutamente innamorata di
monsignor Del Dongo. Ella era, fin da prima che le prediche
cominciassero, promessa sposa a Giacomo Rassi,
figlio del ministro della giustizia: e il fidanzato non le
dispiaceva; ma quand'ebbe per due volte ascoltato monsignor
Fabrizio dichiarò di non voler più maritarsi: e, a
chi le domandava il perché d'un tal cambiamento, rispose
che una ragazza onesta non poteva andar a marito con
uno, essendo perdutamente innamorata d'un altro. La famiglia
si provò da principio inutilmente a indovinare chi
fosse quest'altro. Se non che la sua presenza alle prediche
e le lagrime ardenti che versava per udirle, posero i
parenti sulle tracce della verità: e, quando la madre e gli
zii le domandarono se davvero era innamorata di monsignor
Del Dongo, rispose coraggiosamente che, poiché
se n'erano accorti, non si sarebbe abbassata a mentire; e
concluse che, non potendo aver la più lontana speranza
di sposar l'uomo che adorava, non voleva almeno aver
più attorno la ridicola figura del contino Rassi. Quel «ridicolo
», dato al figlio d'un uomo che tutta la borghesia
invidiava, fu in due giorni argomento di tutte le chiacchiere
cittadine. La risposta di Annetta Marini piacque,
e a casa Crescenzi se ne parlò come dappertutto.
Clelia si astenne dal parlare nel proprio salotto di un
tale argomento; ma fece delle domande alla cameriera, e
la domenica seguente, ascoltata la messa nella cappella
655
del palazzo, si fece accompagnare a udirne un'altra nella
parrocchia della signorina Marini, e ci trovò tutti gli elegantoni
accorsi per lo stesso motivo. Stavano in piedi
sulla porta; e, quando li vide muoversi e disporsi in due
file ai due lati della porta stessa, capì che vi entrava la
signorina.
Dal posto dov'era, Clelia poteva vederla benissimo; e,
non ostante la sua pietà, non badò affatto alla messa.
Notò in quella borghesina un'arietta di me ne impipo,
che le parve convenire, se mai, a una donna maritata da
anni; ma la persona era bellissima, e gli occhi, come dicono
in Lombardia, sembravan parlare con le cose che
guardavano. La marchesa uscì avanti che la messa finisse.
Più tardi, gli amici soliti che passavan la sera in casa
Crescenzi, raccontarono un'altra stravaganza di Annetta
Marini. Siccome la madre, temendone qualche pazzia, le
dava poco denaro, era andata a offrire al celebre Hayez,
allora a Parma per gli affreschi del palazzo Crescenzi,
un magnifico anello di brillanti, dono di suo padre, perché
le facesse un ritratto di monsignor Del Dongo; vestito
di nero, sì, ma non in abito da prete. E la madre
Marini era stata più scandalizzata che meravigliata, al
vedere in camera della figliuola uno splendido ritratto
del gran vicario, dentro la più magnifica cornice che si
fosse indorata a Parma da vent'anni a quella parte.
656
XXVIII
Incalzati dagli avvenimenti, ci mancò tempo a raffigurare,
sia pure in iscorcio, la grottesca genía dei cortigiani
che pullula alla Corte di Parma e che commentò
grottescamente i fatti che siam venuti narrando. Il maggior
titolo che in quel paese rende un nobiluccio, ornato
di tre o quattromila lire di rendita, degno di far bella
mostra di sé in calze nere ai levers del principe, è il non
aver letto né Voltaire né Rousseau. Condizione non ardua
a osservare. Alla Corte di Ernesto V bisogna saper
parlare con intenerimento dell'infreddatura del sovrano,
o dell'ultima cassetta di minerali pervenutagli dalla Sassonia;
se, oltre a ciò, si va alla messa, senza mancarvi un
sol giorno dell'anno, e si ha la fortuna di annoverar fra
gli amici tre o quattro frati, il principe si degna di rivolgervi
la parola una volta ogni dodici mesi, quindici giorni
avanti o quindici giorni dopo il primo gennaio: e ciò
basta a farvi autorità nella parrocchia e a trattener l'esattore
dal vessarvi, caso mai vi foste troppo lungamente
dimenticato di versare all’erario le cento lire annualmente
imposte sui vostri beni.
Il signor Gonzo era un di questi poveri diavoli, di nobilissima
casata, che qualcosa aveva del suo, e mercé la
protezione del marchese Crescenzi godeva di un magnifico
impiego che gli rendeva millecentocinquanta lire
l'anno.
657
Tutto compreso, avrebbe anche potuto desinare a casa
sua; ma una passione lo tormentava: non si sentiva veramente
contento se non nel salotto di qualche gran personaggio
che di tanto in tanto gli dicesse: «Ma chetatevi,
Gonzo, siete uno sciocco!» Queste parole erano spesso
dettate da un certo malumore, perché quasi sempre il signor
Gonzo era più intelligente del «gran personaggio».
Parlava di tutto, e anche con garbo; non solo, ma bastava
sempre un cenno o una smorfia del padron di casa
per farlo mutar di opinione. A dir vero, per quanto fosse
accortissimo quando si trattava dei propri interessi, un'idea,
che è un'idea, in testa non gli spuntava: e, quando il
principe non era infreddato all'entrare in un salotto, rimaneva
imbarazzatissimo non avendo nulla da dire o da
raccontare.
Ciò che lo aveva fatto comunemente noto a Parma era
un magnifico cappello a tre punte, ornato da una piuma
nera un po' sciupacchiata, che egli portava sempre anche
col frac: ma il modo e l'aria con cui lo portava o in capo
o in mano giustificavano veramente la celebrità. Del resto
egli si informava ansiosamente della salute del cagnolino
della marchesa; e, se avesse preso fuoco il palazzo
Crescenzi, non avrebbe esitato a rischiar la vita
per salvare un di quei bel seggioloni in broccato d'oro su
cui da tanti anni s'attaccavano le sue brache di seta nera,
quando s'arrischiava a sedercisi qualche momento.
Sette o otto signori di questa specie erano assidui,
ogni sera alle sette, nel salotto della marchesa Crescenzi:
seduti appena, un lacchè in una magnifica livrea
658
giunchiglia a galloni d'argento e in panciotto rosso fiammante
si affrettava a prendere i cappelli e i bastoni. Era
immediatamente seguito da un cameriere che offriva
caffè in chicchere piccolissime posate sopra piedi di filigrana
d'argento, e ogni mezz'ora un maggiordomo in
spadino e abito alla francese portava in giro i gelati.
Poco dopo quei poveri diavoli, entravano cinque o sei
ufficiali, discutendo a voce alta, con soldatesca fierezza;
consueto argomento al dibattito, il numero e la qualità
dei bottoni che deve aver l'uniforme del soldato perché
il generale possa vincer le battaglie. Non sarebbe stato
prudente citare in quel salotto un giornale francese; perché,
quand'anche la notizia che se ne recava fosse stata
delle più gradite — per esempio, che in Ispagna avevan
fucilato cinquanta liberali — il narratore era pur sempre
reo confesso della lettura d'un giornale francese. Per tutta
quella gente, il capolavoro dell'abilità e dell'accortezza
consisteva nel riuscir a ottenere ogni dieci anni un
aumento di cencinquanta lire sui loro stipendi. Così il
principe ha comune con l'aristocrazia il piacere di regnar
sui borghesi e sui contadini.
La persona indiscutibilmente più autorevole del salotto
Crescenzi era il cavalier Foscarini, un perfetto galantuomo
che, appunto perciò, era stato un po' in prigione
sotto tutti i governi. Era stato deputato nella famosa assemblea
milanese che respinse, con rara audacia, la legge
sul registro proposta da Napoleone.
Dopo essere stato per venti anni l'amico della madre
del marchese, era rimasto l'amico rispettato e autorevole
659
della famiglia. Aveva sempre qualche piacevole storiella
da raccontare, ma alla sua acutezza nulla sfuggiva. La
giovine marchesa, che in fondo al cuore si sentiva colpevole,
tremava davanti a lui.
Gonzo, in quella sua devozione pel gran signore che
lo maltrattava grossolanamente e lo faceva piangere una
o due volte all'anno, era addirittura assillato dalla smania
di rendergli servizio; e qualche volta, se non fossero
state le misere consuetudini della sua vita, ci sarebbe anche
riuscito, perché in fondo non gli mancava né avvedutezza
né, soprattutto, improntitudine. Tal quale abbiamo
il piacere di conoscerlo, questo signor Gonzo aveva
pochissimo rispetto per la marchesa Crescenzi, che non
gli aveva mai rivolta una parola men che cortese; ma in
fin de' conti, ella era la moglie del famoso cavaliere d'onore
della principessa, il quale una o due volte al mese
aveva l'amabilità di dirgli: «Chetati, Gonzo! tu non sei
che un animale!»
Non gli era sfuggito che i discorsi sulla signorina Marini
avevan la virtù di scuoter la marchesa dal suo torpore
d'indifferenza per quanto la circondava; e dal quale
ella non pareva uscire se non quando verso le undici si
alzava per fare il the ed offrirlo a' suoi ospiti, che chiamava
gentilmente a nome. Dopo, usava ritirarsi, e per
un istante allora pareva gaia: gli ospiti sceglievan quel
momento per recitarle i sonetti satirici.
In Italia se ne fanno dei bellissimi: ed è forse il solo
genere di letteratura che abbia ancora in sé un po' di
vita; e la censura non ci può nulla. I cortigiani di casa
660
Crescenzi annunziavan sempre il loro componimento
con queste parole: «La signora marchesa vuol permettermi
di recitarle un pessimo sonetto?» Il sonetto si recitava;
si ripeteva, tutti ridevano e uno degli ufficiali commentava:
«Il ministro di polizia dovrebbe impiccar qualcuno
degli autori di queste infamie!» Ma le borghesie di
queste satire si dilettavano: a Parma que' sonetti eran generalmente
ammirati, così che parecchi amanuensi di
procuratori e di avvocati ne facevano e smerciavan le
copie.
L'interessamento della marchesa fu notato dal signor
Gonzo, il quale s'immaginò che le esagerate lodi delle
bellezze della signorina Marini avessero potuto suscitare
chi sa quali invide gelosie. E una bella sera entrò nella
sala con un'aria di trionfo che non gli accadeva di assumere
se non una volta o due all'anno, quando il principe
gli diceva: «Oh, addio, Gonzo!» Ossequiata la marchesa,
invece di andar come d'uso a pigliar posto sulla seggiola
che un cameriere aveva avanzata, rimase in piedi
in mezzo al circolo e disse:
— Ho visto il ritratto di monsignor Del Dongo.
Clelia restò come stordita e dové appoggiarsi ai bracciuoli
della sua poltrona: cercò di farsi forza e di fronteggiar
la burrasca, ma fu obbligata ad andarsene.
— Ma, caro Gonzo, bisogna dir proprio che siete d'una
balordaggine senza pari! — esclamò in tono solenne
un ufficiale che stava sorbendo il quarto gelato. — Non
sapete che monsignor vicario è stato uno de' più prodi
colonnelli di Napoleone, e che fece un brutto tiro al pa-
661
dre della signora marchesa, quando il general Conti era
governatore della cittadella, uscendone come si può
uscir dalla Steccata? (la principale chiesa di Parma).
— Infatti, caro capitano, tante cose io non le so! E
sono un povero sciocco che fo spropositi tutto il santo
giorno.
La risposta fece ridere, ma a spese dell'elegante ufficiale.
La marchesa tornò: s'era fatta coraggio, e aveva
per giunta qualche vaga speranza di riuscire a veder
quel ritratto che dicevano bellissimo. Parlò con grandi
lodi dell'ingegno dell'Hayez, e quasi senza avvedersene,
sorrideva al Gonzo, che alla sua volta guardava il capitano
con aria canzonatoria: e poiché anche gli altri si pigliavan
lo stesso gusto, l'ufficiale uscì in fretta giurando
al Gonzo un odio mortale. Ma intanto questi trionfava;
e, quando si congedò, fu invitato a pranzo pel giorno
dopo.
— C'é dell'altro: — disse, finito il pranzo, quando i
servitori se ne furono andati — vogliono sapere che
cosa succede? succede che monsignor vicario s'é innamorato
della Marini!
Si può facilmente pensare all'impressione che il cuore
di Clelia ricevé da quella notizia: anche il marchese ne
fu turbato.
— Ma, caro Gonzo, al solito non sai quello che dici: e
dovresti parlare con più rispetto d'un uomo che ha avuto
un dieci volte l'alto onore di far la partita con Sua Altezza.
— Eh! caro marchese, — ripigliò il Gonzo col fare
662
goffamente grossolano di quella specie di persone — io
posso giurare che giocherebbe volentieri una partita anche
con l'Annetta Marini; ma, se questo le dispiace, non
se ne parli più: io credo che non sia vero nulla, e la sola
cosa che m'importi è di non fare inquietare il mio carissimo
signor marchese.
Il marchese soleva, dopo desinare, ritirarsi a far la
siesta: quel giorno non si mosse; il Gonzo si sarebbe tagliata
la lingua piuttosto che aggiungere una sola parola
sulla signorina Marini; ma ogni tanto cominciava un discorso
combinato in modo da far sperare al marchese
che ci ricascherebbe. Il Gonzo aveva spiccatissima quella
speciale forma di spirito italiano che si compiace nel
differir la parola aspettata: e il povero marchese, che
moriva di curiosità, dové provarsi a cominciar lui: disse
che quando aveva il piacere d'averlo alla sua tavola
mangiava con più appetito; ma il Gonzo non capì, e cominciò
a descriver la magnifica galleria di quadri che la
marchesa Balbi, l'amica del defunto principe, stava raccogliendo;
e tre o quattro volte parlò dell'Hayez con
grandissima ammirazione. «Ah! — pensava il marchese
— ora viene al ritratto per la Marini!» Ma il Gonzo se
ne guardava!
Sonaron le cinque: e il marchese s'impazientì, assuefatto
com'era a montare in carrozza, dopo la siesta, alle
cinque e mezzo, per andare al Corso.
— Vedi che fai con le tue sciocchezze? mi farai arrivare
al Corso dopo la principessa che può aver qualche
ordine da darmi. Via, spicciati: dimmi in poche parole,
663
se ti riesce, quel che sai degli amori di monsignor vicario.
Ma il Gonzo voleva serbar per la marchesa il racconto:
si spicciò dunque in poche parole e il marchese insonnolito
andò a far il suo pisolino. La marchesa era rimasta
così giovane e ingenua in quella sua grande fortuna,
che credé di dover riparare alle durezze con cui suo
marito aveva rivolto la parola al Gonzo. Il quale, lieto e
superbo di quell'amabilità, trovò tutta la sua eloquenza e
si fece un dovere e un piacere d'entrar in una infinità di
piccoli particolari.
La signorina Marini pagava fino a uno zecchino i posti
che si faceva tenere alla predica, alla quale andava
sempre con due zie e col vecchio cassiere di suo padre.
Questi posti, che eran fissati sempre dal giorno avanti,
erano scelti quasi di fronte al pulpito, un po' verso l'altar
maggiore, perché monsignore si volgeva spesso da quella
parte. Ora, il pubblico aveva notato che gli sguardi
del predicatore si fissavano con piacere sulla bella ereditiera;
e anche con molta attenzione, perché, quando la
guardava, la predica diveniva erudita: vi abbondavan le
citazioni, e il tono diventava meno commosso: così che
le signore, per le quali quel genere di predica non aveva
alcuna attrattiva, si mettevano a guardar la Marini e a
dirne male.
Clelia volle tre volte ripetuti questi singolari ragguagli:
poi si fece pensosa: calcolò che eran già quattordici
mesi che non vedeva Fabrizio. «Sarà peccato — si domandò
— passare un'ora in una chiesa, non per vederlo,
664
ma per ascoltare un oratore celebre? Mi metterò lontana
dal pulpito, e non lo guarderò che una volta entrando, e
una alla fine... No, no; io non vo per vederlo; vo per
sentire un predicatore meraviglioso!» E tuttavia, ragionando
così, sentiva pungersi da rimorsi. Per quattordici
mesi aveva saputo serbar così bella condotta! E concluse,
per mettersi in pace lo spirito combattuto: «Se la prima
signora che entrerà nel salone stasera è andata a sentire
monsignor Del Dongo, ci andrò anch'io; se no, no».
E decisa ormai, fece felice il signor Gonzo, dicendogli:
— Può cercar di sapere quando e in che chiesa predicherà
monsignor vicario? Stasera forse dovrò darle una
commissione.
E non appena il Gonzo fu uscito per andare al Corso,
ella scese in giardino. Non pensò neppure che da dieci
mesi non ci aveva più messo piede: era vivace, animata;
aveva ripreso colore. La sera, ogni volta che la porta s'apriva
per dare il posto a un seccatore, il suo cuore sussultava:
finalmente annunziarono il signor Gonzo, il
quale subito capì che per una settimana sarebbe stato un
uomo necessario. Pensava: «Non c'é dubbio: la marchesa
è gelosa della bella Annetta; e davvero ha da essere
una commedia divertente questa in cui la marchesa farà
la prima donna, la Marini la servetta e monsignore l'amoroso.
Si potrebbe pagare il biglietto fino a due lire!»
Non stava in sé dalla contentezza; e per tutta la serata
parlò a dritto e a rovescio, interrompendo altri, e raccontando
aneddoti discretamente rischiosi (per esempio,
quello d'un'attrice famosa col marchese di Péguigny, che
665
il giorno avanti aveva saputo da un viaggiatore
francese). Dal canto suo, la marchesa pareva non trovasse
requie: girava per la sala, andava a passeggiar nella
galleria vicina, dove il marchese aveva fatto metter soltanto
quadri che gli costavano più di ventimila lire l'uno
e che quella sera le parevano parlare linguaggio così
chiaro da stancarle il cuore per la commozione.
Come Dio volle, udì aprirsi la porta a due battenti;
tornò nel salone: era la marchesa Raversi. Nel farle i
complimenti d'uso, Clelia sentì che le mancava la voce:
e la Raversi dové farle ripetere la domanda: — è stata a
sentire il predicatore di moda? — che non aveva intesa
dapprima.
— Io lo consideravo come un piccolo intrigante, degnissimo
nipote della illustre contessa Mosca; ma all'ultima
predica, proprio qui dirimpetto, nella chiesa della
Visitazione, è stato così sublime che ha vinto tutti i miei
rancori; mi par l'uomo più eloquente ch'io abbia ascoltato
mai.
— Dunque lei è stata alla sua predica? — domandò
Clelia, tremante di gioia.
— Ma come? — rispose sorridendo la marchesa —
lei non ha badato a quel che le ho detto: per nulla al
mondo io lascerei una sua predica. Ma dicono che è malato
di petto e che dovrà smetter presto la predicazione.
Come fu uscita la Raversi, Clelia chiamò il Gonzo in
galleria e gli disse:
— Son quasi decisa ad andare a sentire questo predicatore
che tutti lodano. Avete saputo quando e dove pre-
666
dicherà?
— Lunedì, fra tre giorni: e si direbbe che ha indovinato
il desiderio di Vostra Eccellenza, perché verrà per
l'appunto qui alla Visitazione.
Ella aveva qualche cosa da dire ancora, ma le mancava
la voce: andò su e giù per la galleria quattro o cinque
volte, senza profferir parola. Il Gonzo pensava: «Ecco il
desiderio di vendetta che lavora. Ma come si può essere
così insolenti da fuggir da una prigione, quando s'é sotto
la custodia d'un eroe com'é il general Fabio Conti?» —
E bisogna far presto — aggiunse ad alta voce, con un
tono di sottile ironia; — è malato di petto, e ho sentito
che il dottor Rambo non gli dà un anno di vita. Dio lo
punisce di quella fuga da traditore!
La marchesa sedé su un divano della galleria, e con
un cenno invitò il suo interlocutore a far altrettanto: poi
gli consegnò una borsetta in cui aveva messo alcuni zecchini,
e gli disse:
— Mi faccia fissar quattro posti.
— Sarà consentito al povero Gonzo di entrare al seguito
di Vostra Eccellenza?
— Ma sicuro! allora faccia fissar cinque posti... Non
m'importa d'esser vicina al pulpito, ma desidero di poter
vedere questa signorina Marini che dicono così graziosa.
Per la marchesa i tre giorni che precederono il famoso
lunedì furono un tormento continuato. Il signor Gonzo,
pel quale l'esser visto in pubblico in compagnia della
gran dama era un onore insigne, vestì il bell'abito fran-
667
cese e si cinse lo spadino; e fece di peggio: approfittando
della vicinanza, fece trasportare dal palazzo alla chiesa
un dei magnifici seggioloni dorati, per la marchesa; il
che parve ai borghesi una insolenza eccessiva. Si può
immaginare come si trovò la povera marchesa al vedere
quel seggiolone posto proprio dirimpetto al pulpito. Ci
si rannicchiò con gli occhi bassi, così confusa che nemmeno
pensò a guardar la signorina Marini, che il Gonzo
le indicava a indice teso, con una impudenza della quale
ella stessa arrossiva.
Fabrizio salì sul pulpito: era così sparuto, così pallido,
così consunto, che gli occhi di Clelia al vederlo si empiron
di lagrime; disse qualche parola, e si fermò, come se
a un tratto gli fosse mancata la voce. Tentò invano di
parlare; si volse e prese una carta scritta.
— Fratelli, — disse allora — un'anima sventurata e
degna di tutta la vostra pietà, vi chiede per bocca mia di
pregare perché abbian fine i suoi tormenti che non cesseranno
se non con la vita.
E continuò lentamente la lettura: l'espressione della
sua voce era tale che, avanti ch'ei giungesse a metà della
preghiera, tutti piangevano, anche il Gonzo. Clelia singhiozzando
pensava: «Almeno nessuno baderà a me».
Interrompendo la lettura, espresse alcuni pensieri allora
sortigli in mente intorno alle condizioni di quell'anima
sventurata per la quale implorava la prece dei fratelli;
altri pensieri tornarono ad affollarglisi in mente. Pur
figurando di parlare al pubblico, non parlava che alla
marchesa, e finì un po' prima del consueto, perché, non
668
ostante gli sforzi per dominarsi, il pianto gli stringeva la
gola così da impedirgli di pronunciar le parole in maniera
intelligibile.
I competenti giudicarono un po' singolare questa predica,
ma non inferiore, almeno nel patetico, a quella recitata
la sera dell'illuminazione.
Clelia, appena udito le prime dieci righe della preghiera,
considerò come una colpa abbominevole l'aver
potuto restar quattordici mesi senza vederlo. Tornata a
casa, si mise in letto per poter pensare a Fabrizio liberamente:
e la mattina dopo di buon'ora egli ricevé queste
righe:
«Si fa assegnamento sul vostro onore. Prendete quattro
bravi della cui discretezza siate sicuro, e domani,
quando mezzanotte sonerà alla Steccata, trovatevi a una
piccola porta, in via San Paolo numero 19. Pensate che
potete essere aggredito: non venite solo.»
Al riconoscere quella scrittura adorata, Fabrizio cadde
in ginocchio piangendo: «Ah! — esclamò — dopo
quattordici mesi e otto giorni! Addio, prediche!»
Sarebbe lungo riferir le pazzie cui s'abbandonarono
quel giorno i cuori di Fabrizio e di Clelia. La porticina
indicata dal biglietto era quella dell'aranciera del palazzo
Crescenzi; e dieci volte in quella giornata Fabrizio
trovò modo d'andare a vederla. La sera prese delle armi,
e solo, poco avanti la mezzanotte, ci passava davanti,
con passo rapido, quando, sussultando di gioia, udì una
voce nota che mormorava:
— Vieni, amore...
669
Fabrizio entrò con cautela e si trovò nell'aranciera alta
da terra tre o quattro piedi e chiusa da un'inferriata. Era
buio profondo: Fabrizio aveva udito rumore dietro la finestra
e ne tentava le sbarre, quando si sentì prender la
mano e portarla alle labbra, che la baciarono.
— Sono io, — disse la cara voce — son io che son
venuta a dirti che ti adoro sempre, e per domandarti se
m'obbedirai.
S'immagina la risposta, e la gioia e lo stordimento di
Fabrizio; dopo i primi momenti di estasi, Clelia gli disse:
— Sai che ho fatto voto alla Madonna di non vederti
più: perciò ti ricevo al buio, qui. Se tu volessi costringermi
a vederti in piena luce, tutto sarebbe finito. Io non
voglio che tu predichi mai più davanti a quella Marini...
e non voglio che tu pensi che sia stata io a far la sciocchezza
di far portare il seggiolone nella casa di Dio.
— Angelo mio, io non predicherò mai più davanti a
nessuno. Mi ci son indotto unicamente per la speranza
di vederti.
— Non dir cosi: pensa che il vederti, a me non è più
consentito.
A questo punto, chiediamo al lettore il permesso di
saltar tre anni.
Al momento in cui riprendiamo il racconto, il conte
Mosca è tornato da un pezzo a Parma, primo ministro e
più potente che mai.
Dopo tre anni di suprema felicità, entrò in cuore a Fabrizio
una capricciosa tenerezza che mutò, e quanto!, la
670
condizione delle cose. La marchesa aveva un amore di
bimbo di due anni, Sandrino, che era tutta la sua gioia:
stava sempre o con lei o sulle ginocchia del marchese
Crescenzi; Fabrizio, invece, non lo vedeva quasi mai.
Or egli non volle che il bimbo s'abituasse ad amare un
altro padre, e concepì il proposito di rapirlo prima che i
ricordi gli si imprimessero nella mente solidi e netti.
Nelle lunghe ore del giorno, durante le quali la marchesa
non poteva veder l'amico suo, Sandrino era la sua
consolazione. Giacché dobbiamo confessare una cosa
che sembrerà bizzarra a settentrione delle Alpi: ella era,
pur ne' suoi errori, rimasta fedele al suo voto. Aveva
promesso alla Vergine di non veder più Fabrizio: tali le
sue parole precise: e lo riceveva soltanto la notte e senza
lumi nel suo appartamento. Ma lo riceveva ogni sera: ed
è a meravigliare che in una Corte fatta dalla noia insaziabilmente
curiosa, una tale amicizia, come dicono in
Lombardia, non fosse neppur lontanamente sospettata:
così avvedute e vigili furon le precauzioni di Fabrizio.
La passione era troppo viva e profonda, per non esser
turbata mai da dissapori. Clelia era gelosissima: ma quasi
sempre ben altra era la causa di screzii. Fabrizio aveva
colta l'occasione di qualche pubblica cerimonia per
trovarsi nello stesso luogo della marchesa e guardarla;
ma a sua volta ella aveva colto un pretesto per andar via,
e puniva della sua impudenza l'amico col condannarlo a
lunghissimi esigli.
In Corte non finivan le meraviglie: come! una così
bella donna, e così intelligente e di così alto animo non
671
aveva un piccolo intrigo? E si destaron passioni ardenti,
che fecero far pazzie; e anche Fabrizio fu qualche volta
geloso.
Da un pezzo era morto il buon monsignor Landriani:
la pietà, l'eloquenza, la vita esemplare del suo successore
lo fecero dimenticar presto. Ed era morto anche il
giovane marchese Del Dongo, e il ricco patrimonio della
famiglia fu ereditato da Fabrizio, che da allora distribuì
fra vicari e parroci della sua diocesi le cento e tante
mila lire di cui la mensa dell'arcivescovato godeva.
Così sarebbe stato difficile immaginare e desiderare
una vita più onorata, più onorevole e più utile di quella
che Fabrizio viveva, quando quel malaugurato capriccio
del suo affetto venne tutto a turbare.
— Per quel voto che io rispetto, e che pur fa strazio
della mia vita, poiché tu non puoi vedermi di giorno, —
disse una volta a Clelia — io son condannato a viver
sempre solo, senza altra distrazione che il lavoro: e non
ho lavoro che basti. In tante lunghe ore di solitudine triste
un'idea mi tormenta, e che da sei mesi cerco invano
di combattere: il mio figliuolo non può amarmi: mi sente
appena nominare, e di rado. Cresciuto qui nel lusso
del palazzo Crescenzi, è molto se mi conosce! Quelle
rare volte che lo vedo mi fa pensar alla madre che non
posso veder più: e debbo parergli serio, che pei bimbi
vuoi dire triste.
— Dove va a parare — interruppe la marchesa —
questo discorso che non capisco e che pur mi spaventa?
— A questo: ch'io voglio il mio figliuolo; voglio che
672
viva con me; voglio vederlo ogni giorno, voglio che cresca
amandomi ed amato. Se una fatalità unica mi priva
della gioia a tutti concessa di vivere accanto a quella che
adoro, voglio almeno aver meco chi ti ricordi sempre al
mio cuore, e tenga vicino a me il tuo posto. Gli uomini e
gli affari nella costretta mia solitudine mi pesano: sai
che da quando ebbi la fortuna di esser messo in carcere
da Barbone, ambizione è per me parola vuota di senso: e
che tutto ciò che non è vita dell'anima mi pare insulso
nella malinconia che m'opprime e mi soffoca.
Facile immaginare il dolore di Clelia per questo spasimare
dell'amico suo; e più la rammaricava il pensare
che Fabrizio aveva, in un certo senso, ragione. Giunse a
riflettere se non le fosse doveroso tentar di rompere il
voto. Così avrebbe potuto ricever monsignore come tutto
il resto dell'alta società, e la sua reputazione era oramai
così ben stabilita che le male lingue nulla troverebbero
a ridire. Pensava anche che, con molto denaro, non
sarebbe stato difficile farsi scioglier dal voto; ma le pareva
che questo provvedimento affatto esteriore e mondano
non avrebbe tranquillata la sua coscienza; e temeva
che il cielo la punisse, per questo nuovo delitto.
E d'altro canto, se avesse ceduto al desiderio così naturale
di Fabrizio, e cercato di non far tanto infelice
quell'anima, di cui conosceva tutta la tenerezza e lo strano
tormento createle da quel suo voto, come sperare che
il ratto del figlio unico d'uno dei più gran signori d'Italia
si compiesse senza che fosse scoperto il reato? Il marchese
avrebbe profuse somme enormi, avrebbe egli stes-
673
so diretto le indagini e prima o poi tutto sarebbe scoperto.
C'era un sol modo di evitare il pericolo: mandare il
bimbo lontano, a Parigi, per esempio, o a Edimburgo;
ma a questo la sua tenerezza di madre si rifiutava decisamente.
Il mezzo proposto da Fabrizio, che veramente
era il più ragionevole, aveva qualcosa di sinistro ed era
anche più terribile agli occhi materni. Si doveva fingere
una malattia: il bimbo andrebbe via via peggiorando,
finché durante un'assenza del marchese Crescenzi si sarebbe
fatto passare per morto. La repugnanza di Clelia
cagionò un dissidio che tuttavia non poté durar lungamente.
Clelia diceva che non si doveva tentar Dio; che quel
figliuolo adorato era frutto d'una colpa; che, se si fosse
irritata ancora la collera celeste, Dio lo avrebbe richiamato
a sé. E Fabrizio insisteva sulla triste sua sorte:
— Lo stato, il grado che il caso ha voluto conferirmi
e questo stesso amor mio, mi costringono a una solitudine
perpetua; e io non posso, come quasi tutti i miei colleghi,
goder le dolcezze dell'intimità, perché tu non vuoi
ricevermi che nella oscurità, e ciò riduce a brevi momenti
la parte della mia vita ch'io posso passare con te.
Ci furon lagrime molte. Clelia s'ammalò; ma ella
amava troppo Fabrizio per continuare a rifiutargli il terribile
sacrifizio ch'ei le chiedeva. Sandrino in apparenza
ammalò: il marchese chiamò i più illustri medici; e allora
cominciò per Clelia un altro imbarazzo terribile e non
previsto: bisognava che il bimbo non pigliasse nessuna
delle medicine prescritte.
674
Ma tenuto in letto più che le condizioni del suo organismo
non tollerassero, il bimbo infermò veramente.
Come dire ai medici la cagione di questo male? Straziata
così da necessità contrastanti, Clelia fu per perdere il
senno. Che fare? quale il miglior partito? Consentire a
una guarigione apparente, e perdere in tal modo il frutto
di così lunga e dolorosa menzogna? Fabrizio, dal canto
suo, non sapeva né perdonarsi la violenza che faceva al
cuore dell'amica né rinunciare al suo disegno. Aveva
trovato modo d'entrar ogni notte presso il bimbo malato;
ma ciò portava un'altra complicazione: anche la marchesa
veniva ad apprestargli le cure: così Fabrizio la vedeva
alla luce delle candele, e il cuore angosciato di lei stimava
quello un peccato gravissimo che le faceva presagir
la morte di Sandrino.
Invano i più celebri casisti, consultati intorno all'osservanza
del voto, quando l'attenervisi fosse evidentemente
dannoso, avevan risposto che non si poteva considerar
peccaminosa infrazione quella in cui la persona
impegnata da promessa con la divinità incorreva non per
un vano piacere dei sensi, ma per evitare un male certo e
manifesto. La povera donna non fu meno desolata, e Fabrizio
vide che la sua singolar tenerezza portava inevitabilmente
alla morte di Clelia e del figliuolo.
Ricorse all'amico conte Mosca, il quale, per quanto
vecchio ormai e ministro, fu commosso da questa storia
d'amore che in gran parte ignorava.
— Io vi procurerò l'assenza del marchese per cinque
o sei giorni. Quando vi occorre?
675
Qualche giorno dopo, Fabrizio venne a dirgli che tutto
era disposto per approfittar dell'assenza.
Due giorni più tardi il marchese, che tornava dalle sue
terre nel Mantovano, fu catturato da briganti, per quanto
ne poté capire, assoldati per una vendetta privata, i quali,
senza fargli né male né sgarbi, lo misero in una barca
che impiegò tre giorni a scendere lungo il Po; poi lo deposero
in un'isola deserta del fiume, dopo avergli tolto
tutto il denaro e gli oggetti di valore. Gli ci vollero due
giorni per poter tornare al suo palazzo di Parma; e lo
trovò parato a lutto e tutti i familiari nella desolazione.
Il ratto, eseguito con tanto accorgimento, ebbe funesti
effetti: Sandrino, allogato segretamente in una grande e
bella casa di campagna, dove la marchesa andava quasi
ogni giorno a vederlo, morì dopo qualche mese. Clelia
pensò che la colpiva un giusto castigo perché infedele al
suo voto: troppe volte avea visto Fabrizio, e di notte e
fin di giorno, durante la malattia del bambino. Al quale
non sopravvisse che poco; ma ebbe il conforto di morir
fra le braccia dell'amico suo.
Fabrizio era troppo sincero credente per ricorrere al
suicidio: sperava di ritrovar Clelia in un mondo migliore,
ma sentiva anche che molto doveva riparare in questo.
Poco dopo la morte di Clelia, dispose delle sue sostanze:
assicurò una pensione di mille lire a ciascuno de'
suoi servitori, e non se ne riserbò che altre mille per sé;
diede terre per circa centomila lire alla contessa Mosca,
pari somma alla marchesa Del Dongo sua madre, e ciò
676
che avanzava del patrimonio paterno, a una delle sorelle
mal maritata. La dimane, dopo aver mandato a chi di ragione
le dimissioni dal suo ufficio di arcivescovo e la rinunzia
a tutti gli altri uffici ed onori di cui lo avevano
successivamente colmato il favore di Ernesto V e la benevolenza
del conte Mosca, si ritirò nella Certosa di
Parma, nelle selve prossime al Po, a due leghe da Sacca.
La contessa Mosca aveva non che consentito, approvato
che suo marito riprendesse il Ministero, ma non
volle mai ritornare negli Stati d'Ernesto V. Teneva la
propria corte a Vignano, un quarto di lega distante da
Casalmaggiore, sulla riva sinistra del Po, e per conseguenza
in territorio austriaco. E nel magnifico palazzo
di Vignano, che il conte aveva fatto costruire per lei, riceveva
il giovedì tutto il bel mondo di Parma, e ogni
giorno i suoi numerosi amici. Fabrizio non si sarebbe un
giorno solo astenuto dall'andare a Vignano. In poche parole,
la contessa riuniva tutti gli elementi della felicità;
ma non sopravvisse che brevemente all'adorato nipote, il
quale non passò nella sua Certosa che un anno solo.
Le prigioni di Parma eran vuote, il conte immensamente
ricco, Ernesto V adorato da' suoi sudditi che paragonavano
il suo governo a quello dei granduchi di Toscana.
TO THE HAPPY FEW
677

CAPITOLO I
Quel ramo del lago di Como, che volge a mezzogiorno,
tra due catene non interrotte di monti, tutto a seni e a
golfi, a seconda dello sporgere e del rientrare di quelli,
vien, quasi a un tratto, a ristringersi, e a prender corso e
figura di fiume, tra un promontorio a destra, e un'ampia
costiera dall'altra parte; e il ponte, che ivi congiunge le
due rive, par che renda ancor più sensibile all'occhio
questa trasformazione, e segni il punto in cui il lago cessa,
e l'Adda rincomincia, per ripigliar poi nome di lago
dove le rive, allontanandosi di nuovo, lascian l'acqua distendersi
e rallentarsi in nuovi golfi e in nuovi seni. La
costiera, formata dal deposito di tre grossi torrenti, scende
appoggiata a due monti contigui, l'uno detto di san
Martino, l'altro, con voce lombarda, il Resegone, dai
molti suoi cocuzzoli in fila, che in vero lo fanno somigliare
a una sega: talché non è chi, al primo vederlo,
purché sia di fronte, come per esempio di su le mura di
Milano che guardano a settentrione, non lo discerna tosto,
a un tal contrassegno, in quella lunga e vasta giogaia,
dagli altri monti di nome più oscuro e di forma più
comune. Per un buon pezzo, la costa sale con un pendìo
lento e continuo; poi si rompe in poggi e in valloncelli,
in erte e in ispianate, secondo l'ossatura de' due monti, e
13
il lavoro dell'acque. Il lembo estremo, tagliato dalle foci
de' torrenti, è quasi tutto ghiaia e ciottoloni; il resto,
campi e vigne, sparse di terre, di ville, di casali; in qualche
parte boschi, che si prolungano su per la montagna.
Lecco, la principale di quelle terre, e che dà nome al territorio,
giace poco discosto dal ponte, alla riva del lago,
anzi viene in parte a trovarsi nel lago stesso, quando
questo ingrossa: un gran borgo al giorno d'oggi, e che
s'incammina a diventar città. Ai tempi in cui accaddero i
fatti che prendiamo a raccontare, quel borgo, già considerabile,
era anche un castello, e aveva perciò l'onore
d'alloggiare un comandante, e il vantaggio di possedere
una stabile guarnigione di soldati spagnoli, che insegnavan
la modestia alle fanciulle e alle donne del paese, accarezzavan
di tempo in tempo le spalle a qualche marito,
a qualche padre; e, sul finir dell'estate, non mancavan
mai di spandersi nelle vigne, per diradar l'uve, e alleggerire
a' contadini le fatiche della vendemmia. Dall'una all'altra
di quelle terre, dall'alture alla riva, da un poggio
all'altro, correvano, e corrono tuttavia, strade e stradette,
più o men ripide, o piane; ogni tanto affondate, sepolte
tra due muri, donde, alzando lo sguardo, non iscoprite
che un pezzo di cielo e qualche vetta di monte; ogni tanto
elevate su terrapieni aperti: e da qui la vista spazia
per prospetti più o meno estesi, ma ricchi sempre e sempre
qualcosa nuovi, secondo che i diversi punti piglian
più o meno della vasta scena circostante, e secondo che
questa o quella parte campeggia o si scorcia, spunta o
sparisce a vicenda. Dove un pezzo, dove un altro, dove
14
una lunga distesa di quel vasto e variato specchio dell'acqua;
di qua lago, chiuso all'estremità o piuttosto
smarrito in un gruppo, in un andirivieni di montagne, e
di mano in mano più allargato tra altri monti che si spiegano,
a uno a uno, allo sguardo, e che l'acqua riflette capovolti,
co' paesetti posti sulle rive; di là braccio di fiume,
poi lago, poi fiume ancora, che va a perdersi in lucido
serpeggiamento pur tra' monti che l'accompagnano,
degradando via via, e perdendosi quasi anch'essi nell'orizzonte.
Il luogo stesso da dove contemplate que' vari
spettacoli, vi fa spettacolo da ogni parte: il monte di cui
passeggiate le falde, vi svolge, al di sopra, d'intorno, le
sue cime e le balze, distinte, rilevate, mutabili quasi a
ogni passo, aprendosi e contornandosi in gioghi ciò che
v'era sembrato prima un sol giogo, e comparendo in vetta
ciò che poco innanzi vi si rappresentava sulla costa: e
l'ameno, il domestico di quelle falde tempera gradevolmente
il selvaggio, e orna vie più il magnifico dell'altre
vedute.
Per una di queste stradicciole, tornava bel bello dalla
passeggiata verso casa, sulla sera del giorno 7 novembre
dell'anno 1628, don Abbondio, curato d'una delle terre
accennate di sopra: il nome di questa, né il casato del
personaggio, non si trovan nel manoscritto, né a questo
luogo né altrove. Diceva tranquillamente il suo ufizio, e
talvolta, tra un salmo e l'altro, chiudeva il breviario, tenendovi
dentro, per segno, l'indice della mano destra, e,
messa poi questa nell'altra dietro la schiena, proseguiva
il suo cammino, guardando a terra, e buttando con un
15
piede verso il muro i ciottoli che facevano inciampo nel
sentiero: poi alzava il viso, e, girati oziosamente gli occhi
all'intorno, li fissava alla parte d'un monte, dove la
luce del sole già scomparso, scappando per i fessi del
monte opposto, si dipingeva qua e là sui massi sporgenti,
come a larghe e inuguali pezze di porpora. Aperto poi
di nuovo il breviario, e recitato un altro squarcio, giunse
a una voltata della stradetta, dov'era solito d'alzar sempre
gli occhi dal libro, e di guardarsi dinanzi: e così fece
anche quel giorno. Dopo la voltata, la strada correva diritta,
forse un sessanta passi, e poi si divideva in due
viottole, a foggia d'un ipsilon: quella a destra saliva verso
il monte, e menava alla cura: l'altra scendeva nella
valle fino a un torrente; e da questa parte il muro non arrivava
che all'anche del passeggiero. I muri interni delle
due viottole, in vece di riunirsi ad angolo, terminavano
in un tabernacolo, sul quale eran dipinte certe figure
lunghe, serpeggianti, che finivano in punta, e che, nell'intenzion
dell'artista, e agli occhi degli abitanti del vicinato,
volevan dir fiamme; e, alternate con le fiamme,
cert'altre figure da non potersi descrivere, che volevan
dire anime del purgatorio: anime e fiamme a color di
mattone, sur un fondo bigiognolo, con qualche scalcinatura
qua e là. Il curato, voltata la stradetta, e dirizzando,
com'era solito, lo sguardo al tabernacolo, vide una cosa
che non s'aspettava, e che non avrebbe voluto vedere.
Due uomini stavano, l'uno dirimpetto all'altro, al confluente,
per dir così, delle due viottole: un di costoro, a
cavalcioni sul muricciolo basso, con una gamba spenzo-
16
lata al di fuori, e l'altro piede posato sul terreno della
strada; il compagno, in piedi, appoggiato al muro, con le
braccia incrociate sul petto. L'abito, il portamento, e
quello che, dal luogo ov'era giunto il curato, si poteva
distinguer dell'aspetto, non lasciavan dubbio intorno alla
lor condizione. Avevano entrambi intorno al capo una
reticella verde, che cadeva sull'omero sinistro, terminata
in una gran nappa, e dalla quale usciva sulla fronte un
enorme ciuffo: due lunghi mustacchi arricciati in punta:
una cintura lucida di cuoio, e a quella attaccate due pistole:
un piccol corno ripieno di polvere, cascante sul
petto, come una collana: un manico di coltellaccio che
spuntava fuori d'un taschino degli ampi e gonfi calzoni:
uno spadone, con una gran guardia traforata a lamine
d'ottone, congegnate come in cifra, forbite e lucenti: a
prima vista si davano a conoscere per individui della
specie de' bravi.
Questa specie, ora del tutto perduta, era allora floridissima
in Lombardia, e già molto antica. Chi non ne
avesse idea, ecco alcuni squarci autentici, che potranno
darne una bastante de' suoi caratteri principali, degli
sforzi fatti per ispegnerla, e della sua dura e rigogliosa
vitalità.
Fino dall'otto aprile dell'anno 1583, l'Illustrissimo ed
Eccellentissimo signor don Carlo d'Aragon, Principe di
Castelvetrano, Duca di Terranuova, Marchese d'Avola,
Conte di Burgeto, grande Ammiraglio, e gran Contestabile
di Sicilia, Governatore di Milano e Capitan Generale
di Sua Maestà Cattolica in Italia, pienamente infor-
17
mato della intollerabile miseria in che è vivuta e vive
questa città di Milano, per cagione dei bravi e vagabondi,
pubblica un bando contro di essi. Dichiara e diffinisce
tutti coloro essere compresi in questo bando, e doversi
ritenere bravi e vagabondi... i quali, essendo forestieri
o del paese, non hanno esercizio alcuno, od avendolo,
non lo fanno... ma, senza salario, o pur con esso,
s'appoggiano a qualche cavaliere o gentiluomo, officiale
o mercante... per fargli spalle e favore, o veramente,
come si può presumere, per tendere insidie ad altri... A
tutti costoro ordina che, nel termine di giorni sei, abbiano
a sgomberare il paese, intima la galera a' renitenti, e
dà a tutti gli ufiziali della giustizia le più stranamente
ampie e indefinite facoltà, per l'esecuzione dell'ordine.
Ma, nell'anno seguente, il 12 aprile, scorgendo il detto
signore, che questa Città è tuttavia piena di detti bravi...
tornati a vivere come prima vivevano, non punto mutato
il costume loro, né scemato il numero, dà fuori un'altra
grida, ancor più vigorosa e notabile, nella quale, tra l'altre
ordinazioni, prescrive:
Che qualsivoglia persona, così di questa Città, come
forestiera, che per due testimonj consterà esser tenuto, e
comunemente riputato per bravo, et aver tal nome, ancorché
non si verifichi aver fatto delitto alcuno... per
questa sola riputazione di bravo, senza altri indizj, possa
dai detti giudici e da ognuno di loro esser posto alla corda
et al tormento, per processo informativo... et ancorché
non confessi delitto alcuno, tuttavia sia mandato alla
galea, per detto triennio, per la sola opinione e nome di
18
bravo, come di sopra. Tutto ciò, e il di più che si tralascia,
perché Sua Eccellenza è risoluta di voler essere obbedita
da ognuno.
All'udir parole d'un tanto signore, così gagliarde e sicure,
e accompagnate da tali ordini, viene una gran voglia
di credere che, al solo rimbombo di esse, tutti i bravi
siano scomparsi per sempre. Ma la testimonianza d'un
signore non meno autorevole, né meno dotato di nomi,
ci obbliga a credere tutto il contrario. È questi l'Illustrissimo
ed Eccellentissimo Signor Juan Fernandez de Velasco,
Contestabile di Castiglia, Cameriero maggiore di
Sua Maestà, Duca della Città di Frias, Conte di Haro e
Castelnovo, Signore della Casa di Velasco, e di quella
delli sette Infanti di Lara, Governatore dello Stato di
Milano, etc. Il 5 giugno dell'anno 1593, pienamente informato
anche lui di quanto danno e rovine sieno... i
bravi e vagabondi, e del pessimo effetto che tal sorta di
gente, fa contra il ben pubblico, et in delusione della
giustizia, intima loro di nuovo che, nel termine di giorni
sei, abbiano a sbrattare il paese, ripetendo a un dipresso
le prescrizioni e le minacce medesime del suo predecessore.
Il 23 maggio poi dell'anno 1598, informato, con
non poco dispiacere dell'animo suo, che... ogni dì più in
questa Città e Stato va crescendo il numero di questi
tali(bravi e vagabondi), né di loro, giorno e notte, altro
si sente che ferite appostatamente date, omicidii e ruberie
et ogni altra qualità di delitti, ai quali si rendono più
facili, confidati essi bravi d'essere aiutati dai capi e fautori
loro... prescrive di nuovo gli stessi rimedi, accre-
19
scendo la dose, come s'usa nelle malattie ostinate.
Ognuno dunque, conchiude poi, onninamente si guardi
di contravvenire in parte alcuna alla grida presente, perché,
in luogo di provare la clemenza di Sua Eccellenza,
proverà il rigore, e l'ira sua... essendo risoluta e determinata
che questa sia l'ultima e perentoria monizione.
Non fu però di questo parere l'Illustrissimo ed Eccellentissimo
Signore, il Signor Don Pietro Enriquez de
Acevedo, Conte di Fuentes, Capitano, e Governatore
dello Stato di Milano; non fu di questo parere, e per
buone ragioni. Pienamente informato della miseria in
che vive questa Città e Stato per cagione del gran numero
di bravi che in esso abbonda... e risoluto di totalmente
estirpare seme tanto pernizioso, dà fuori, il 5 decembre
1600, una nuova grida piena anch'essa di severissime
comminazioni, con fermo proponimento che, con
ogni rigore, e senza speranza di remissione, siano onninamente
eseguite.
Convien credere però che non ci si mettesse con tutta
quella buona voglia che sapeva impiegare nell'ordir cabale,
e nel suscitar nemici al suo gran nemico Enrico IV;
giacché, per questa parte, la storia attesta come riuscisse
ad armare contro quel re il duca di Savoia, a cui fece
perder più d'una città; come riuscisse a far congiurare il
duca di Biron, a cui fece perder la testa; ma, per ciò che
riguarda quel seme tanto pernizioso de' bravi, certo è
che esso continuava a germogliare, il 22 settembre dell'anno
1612. In quel giorno l'Illustrissimo ed Eccellentissimo
Signore, il Signor Don Giovanni de Mendozza,
20
Marchese de la Hynojosa, Gentiluomo etc., Governatore
etc., pensò seriamente ad estirparlo. A quest'effetto, spedì
a Pandolfo e Marco Tullio Malatesti, stampatori regii
camerali, la solita grida, corretta ed accresciuta, perché
la stampassero ad esterminio de' bravi. Ma questi vissero
ancora per ricevere, il 24 decembre dell'anno 1618,
gli stessi e più forti colpi dall'Illustrissimo ed Eccellentissimo
Signore, il Signor Don Gomez Suarez de Figueroa,
Duca di Feria, etc., Governatore etc. Però, non essendo
essi morti neppur di quelli, l'Illustrissimo ed Eccellentissimo
Signore, il Signor Gonzalo Fernandez di
Cordova, sotto il cui governo accadde la passeggiata di
don Abbondio, s'era trovato costretto a ricorreggere e ripubblicare
la solita grida contro i bravi, il giorno 5 ottobre
del 1627, cioè un anno, un mese e due giorni prima
di quel memorabile avvenimento.
Né fu questa l'ultima pubblicazione; ma noi delle posteriori
non crediamo dover far menzione, come di cosa
che esce dal periodo della nostra storia. Ne accenneremo
soltanto una del 13 febbraio dell'anno 1632, nella
quale l'Illustrissimo ed Eccellentissimo Signore, el Duque
de Feria, per la seconda volta governatore, ci avvisa
che le maggiori sceleraggini procedono da quelli che
chiamano bravi. Questo basta ad assicurarci che, nel
tempo di cui noi trattiamo, c'era de' bravi tuttavia.
Che i due descritti di sopra stessero ivi ad aspettar
qualcheduno, era cosa troppo evidente; ma quel che più
dispiacque a don Abbondio fu il dover accorgersi, per
certi atti, che l'aspettato era lui. Perché, al suo apparire,
21
coloro s'eran guardati in viso, alzando la testa, con un
movimento dal quale si scorgeva che tutt'e due a un tratto
avevan detto: è lui; quello che stava a cavalcioni s'era
alzato, tirando la sua gamba sulla strada; l'altro s'era
staccato dal muro; e tutt'e due gli s'avviavano incontro.
Egli, tenendosi sempre il breviario aperto dinanzi, come
se leggesse, spingeva lo sguardo in su, per ispiar le mosse
di coloro; e, vedendoseli venir proprio incontro, fu
assalito a un tratto da mille pensieri. Domandò subito in
fretta a se stesso, se, tra i bravi e lui, ci fosse qualche
uscita di strada, a destra o a sinistra; e gli sovvenne subito
di no. Fece un rapido esame, se avesse peccato contro
qualche potente, contro qualche vendicativo; ma, anche
in quel turbamento, il testimonio consolante della
coscienza lo rassicurava alquanto: i bravi però s'avvicinavano,
guardandolo fisso. Mise l'indice e il medio della
mano sinistra nel collare, come per raccomodarlo; e, girando
le due dita intorno al collo, volgeva intanto la faccia
all'indietro, torcendo insieme la bocca, e guardando
con la coda dell'occhio, fin dove poteva, se qualcheduno
arrivasse; ma non vide nessuno. Diede un'occhiata, al di
sopra del muricciolo, ne' campi: nessuno; un'altra più
modesta sulla strada dinanzi; nessuno, fuorché i bravi.
Che fare? tornare indietro, non era a tempo: darla a
gambe, era lo stesso che dire, inseguitemi, o peggio.
Non potendo schivare il pericolo, vi corse incontro, perché
i momenti di quell'incertezza erano allora così penosi
per lui, che non desiderava altro che d'abbreviarli. Affrettò
il passo, recitò un versetto a voce più alta, compo-
22
se la faccia a tutta quella quiete e ilarità che poté, fece
ogni sforzo per preparare un sorriso; quando si trovò a
fronte dei due galantuomini, disse mentalmente: ci siamo;
e si fermò su due piedi.
– Signor curato, – disse un di que' due, piantandogli
gli occhi in faccia.
– Cosa comanda? – rispose subito don Abbondio, alzando
i suoi dal libro, che gli restò spalancato nelle
mani, come sur un leggìo.
– Lei ha intenzione, – proseguì l'altro, con l'atto minaccioso
e iracondo di chi coglie un suo inferiore sull'intraprendere
una ribalderia, – lei ha intenzione di maritar
domani Renzo Tramaglino e Lucia Mondella!
– Cioè... – rispose, con voce tremolante, don Abbondio:
– cioè. Lor signori son uomini di mondo, e sanno
benissimo come vanno queste faccende. Il povero curato
non c'entra: fanno i loro pasticci tra loro, e poi... e poi,
vengon da noi, come s'anderebbe a un banco a riscotere;
e noi... noi siamo i servitori del comune.
– Or bene, – gli disse il bravo, all'orecchio, ma in
tono solenne di comando, – questo matrimonio non s'ha
da fare, né domani, né mai.
– Ma, signori miei, – replicò don Abbondio, con la
voce mansueta e gentile di chi vuol persuadere un impaziente,
– ma, signori miei, si degnino di mettersi ne'
miei panni. Se la cosa dipendesse da me,... vedon bene
che a me non me ne vien nulla in tasca...
– Orsù, – interruppe il bravo, – se la cosa avesse a decidersi
a ciarle, lei ci metterebbe in sacco. Noi non ne
23
sappiamo, né vogliam saperne di più. Uomo avvertito...
lei c'intende.
– Ma lor signori son troppo giusti, troppo ragionevoli...–
Ma, – interruppe questa volta l'altro compagnone,
che non aveva parlato fin allora, – ma il matrimonio non
si farà, o... – e qui una buona bestemmia, – o chi lo farà
non se ne pentirà, perché non ne avrà tempo, e... – un'altra
bestemmia.
– Zitto, zitto, – riprese il primo oratore: – il signor curato
è un uomo che sa il viver del mondo; e noi siam galantuomini,
che non vogliam fargli del male, purché abbia
giudizio. Signor curato, l'illustrissimo signor don
Rodrigo nostro padrone la riverisce caramente.
Questo nome fu, nella mente di don Abbondio, come,
nel forte d'un temporale notturno, un lampo che illumina
momentaneamente e in confuso gli oggetti, e accresce il
terrore. Fece, come per istinto, un grand'inchino, e disse:
– se mi sapessero suggerire...
– Oh! suggerire a lei che sa di latino! – interruppe ancora
il bravo, con un riso tra lo sguaiato e il feroce. – A
lei tocca. E sopra tutto, non si lasci uscir parola su questo
avviso che le abbiam dato per suo bene; altrimenti...
ehm... sarebbe lo stesso che fare quel tal matrimonio.
Via, che vuol che si dica in suo nome all'illustrissimo signor
don Rodrigo?
– Il mio rispetto...
– Si spieghi meglio!
–... Disposto... disposto sempre all'ubbidienza –. E,
24
proferendo queste parole, non sapeva nemmen lui se faceva
una promessa, o un complimento. I bravi le presero,
o mostraron di prenderle nel significato più serio.
– Benissimo, e buona notte, messere, – disse l'un d'essi,
in atto di partir col compagno. Don Abbondio, che,
pochi momenti prima, avrebbe dato un occhio per iscansarli,
allora avrebbe voluto prolungar la conversazione e
le trattative. – Signori... – cominciò, chiudendo il libro
con le due mani; ma quelli, senza più dargli udienza,
presero la strada dond'era lui venuto, e s'allontanarono,
cantando una canzonaccia che non voglio trascrivere. Il
povero don Abbondio rimase un momento a bocca aperta,
come incantato; poi prese quella delle due stradette
che conduceva a casa sua, mettendo innanzi a stento una
gamba dopo l'altra, che parevano aggranchiate. Come
stesse di dentro, s'intenderà meglio, quando avrem detto
qualche cosa del suo naturale, e de' tempi in cui gli era
toccato di vivere.
Don Abbondio (il lettore se n'è già avveduto) non era
nato con un cuor di leone. Ma, fin da' primi suoi anni,
aveva dovuto comprendere che la peggior condizione, a
que' tempi, era quella d'un animale senza artigli e senza
zanne, e che pure non si sentisse inclinazione d'esser divorato.
La forza legale non proteggeva in alcun conto
l'uomo tranquillo, inoffensivo, e che non avesse altri
mezzi di far paura altrui. Non già che mancassero leggi
e pene contro le violenze private. Le leggi anzi diluviavano;
i delitti erano enumerati, e particolareggiati, con
minuta prolissità; le pene, pazzamente esorbitanti e, se
25
non basta, aumentabili, quasi per ogni caso, ad arbitrio
del legislatore stesso e di cento esecutori; le procedure,
studiate soltanto a liberare il giudice da ogni cosa che
potesse essergli d'impedimento a proferire una condanna:
gli squarci che abbiam riportati delle gride contro i
bravi, ne sono un piccolo, ma fedel saggio. Con tutto
ciò, anzi in gran parte a cagion di ciò, quelle gride, ripubblicate
e rinforzate di governo in governo, non servivano
ad altro che ad attestare ampollosamente l'impotenza
de' loro autori; o, se producevan qualche effetto
immediato, era principalmente d'aggiunger molte vessazioni
a quelle che i pacifici e i deboli già soffrivano da'
perturbatori, e d'accrescer le violenze e l'astuzia di questi.
L'impunità era organizzata, e aveva radici che le gride
non toccavano, o non potevano smovere. Tali eran gli
asili, tali i privilegi d'alcune classi, in parte riconosciuti
dalla forza legale, in parte tollerati con astioso silenzio,
o impugnati con vane proteste, ma sostenuti in fatto e
difesi da quelle classi, con attività d'interesse, e con gelosia
di puntiglio. Ora, quest'impunità minacciata e insultata,
ma non distrutta dalle gride, doveva naturalmente,
a ogni minaccia, e a ogni insulto, adoperar nuovi
sforzi e nuove invenzioni, per conservarsi. Così accadeva
in effetto; e, all'apparire delle gride dirette a comprimere
i violenti, questi cercavano nella loro forza reale i
nuovi mezzi più opportuni, per continuare a far ciò che
le gride venivano a proibire. Potevan ben esse inceppare
a ogni passo, e molestare l'uomo bonario, che fosse senza
forza propria e senza protezione; perché, col fine d'a-
26
ver sotto la mano ogni uomo, per prevenire o per punire
ogni delitto, assoggettavano ogni mossa del privato al
volere arbitrario d'esecutori d'ogni genere. Ma chi, prima
di commettere il delitto, aveva prese le sue misure
per ricoverarsi a tempo in un convento, in un palazzo,
dove i birri non avrebber mai osato metter piede; chi,
senz'altre precauzioni, portava una livrea che impegnasse
a difenderlo la vanità e l'interesse d'una famiglia potente,
di tutto un ceto, era libero nelle sue operazioni, e
poteva ridersi di tutto quel fracasso delle gride. Di quegli
stessi ch'eran deputati a farle eseguire, alcuni appartenevano
per nascita alla parte privilegiata, alcuni ne dipendevano
per clientela; gli uni e gli altri, per educazione,
per interesse, per consuetudine, per imitazione, ne
avevano abbracciate le massime, e si sarebbero ben
guardati dall'offenderle, per amor d'un pezzo di carta attaccato
sulle cantonate. Gli uomini poi incaricati dell'esecuzione
immediata, quando fossero stati intraprendenti
come eroi, ubbidienti come monaci, e pronti a sacrificarsi
come martiri, non avrebber però potuto venirne
alla fine, inferiori com'eran di numero a quelli che si
trattava di sottomettere, e con una gran probabilità d'essere
abbandonati da chi, in astratto e, per così dire, in
teoria, imponeva loro di operare. Ma, oltre di ciò, costoro
eran generalmente de' più abbietti e ribaldi soggetti
del loro tempo; l'incarico loro era tenuto a vile anche da
quelli che potevano averne terrore, e il loro titolo un improperio.
Era quindi ben naturale che costoro, in vece
d'arrischiare, anzi di gettar la vita in un'impresa dispera-
27
ta, vendessero la loro inazione, o anche la loro connivenza
ai potenti, e si riservassero a esercitare la loro
esecrata autorità e la forza che pure avevano, in quelle
occasioni dove non c'era pericolo; nell'opprimer cioè, e
nel vessare gli uomini pacifici e senza difesa.
L'uomo che vuole offendere, o che teme, ogni momento,
d'essere offeso, cerca naturalmente alleati e compagni.
Quindi era, in que' tempi, portata al massimo
punto la tendenza degl'individui a tenersi collegati in
classi, a formarne delle nuove, e a procurare ognuno la
maggior potenza di quella a cui apparteneva. Il clero vegliava
a sostenere e ad estendere le sue immunità, la nobiltà
i suoi privilegi, il militare le sue esenzioni. I mercanti,
gli artigiani erano arrolati in maestranze e in confraternite,
i giurisperiti formavano una lega, i medici
stessi una corporazione. Ognuna di queste piccole oligarchie
aveva una sua forza speciale e propria; in ognuna
l'individuo trovava il vantaggio d'impiegar per sé, a
proporzione della sua autorità e della sua destrezza, le
forze riunite di molti. I più onesti si valevan di questo
vantaggio a difesa soltanto; gli astuti e i facinorosi ne
approfittavano, per condurre a termine ribalderie, alle
quali i loro mezzi personali non sarebber bastati, e per
assicurarsene l'impunità. Le forze però di queste varie
leghe eran molto disuguali; e, nelle campagne principalmente,
il nobile dovizioso e violento, con intorno uno
stuolo di bravi, e una popolazione di contadini avvezzi,
per tradizione famigliare, e interessati o forzati a riguardarsi
quasi come sudditi e soldati del padrone, esercita-
28
va un potere, a cui difficilmente nessun'altra frazione di
lega avrebbe ivi potuto resistere.
Il nostro Abbondio, non nobile, non ricco, coraggioso
ancor meno, s'era dunque accorto, prima quasi di toccar
gli anni della discrezione, d'essere, in quella società,
come un vaso di terra cotta, costretto a viaggiare in
compagnia di molti vasi di ferro. Aveva quindi, assai di
buon grado, ubbidito ai parenti, che lo vollero prete. Per
dir la verità, non aveva gran fatto pensato agli obblighi e
ai nobili fini del ministero al quale si dedicava: procacciarsi
di che vivere con qualche agio, e mettersi in una
classe riverita e forte, gli eran sembrate due ragioni più
che sufficienti per una tale scelta. Ma una classe qualunque
non protegge un individuo, non lo assicura, che fino
a un certo segno: nessuna lo dispensa dal farsi un suo sistema
particolare. Don Abbondio, assorbito continuamente
ne' pensieri della propria quiete, non si curava di
que' vantaggi, per ottenere i quali facesse bisogno d'adoperarsi
molto, o d'arrischiarsi un poco. Il suo sistema
consisteva principalmente nello scansar tutti i contrasti,
e nel cedere, in quelli che non poteva scansare. Neutralità
disarmata in tutte le guerre che scoppiavano intorno a
lui, dalle contese, allora frequentissime, tra il clero e le
podestà laiche, tra il militare e il civile, tra nobili e nobili,
fino alle questioni tra due contadini, nate da una parola,
e decise coi pugni, o con le coltellate. Se si trovava
assolutamente costretto a prender parte tra due contendenti,
stava col più forte, sempre però alla retroguardia,
e procurando di far vedere all'altro ch'egli non gli era
29
volontariamente nemico: pareva che gli dicesse: ma perché
non avete saputo esser voi il più forte? ch'io mi sarei
messo dalla vostra parte. Stando alla larga da' prepotenti,
dissimulando le loro soverchierie passeggiere e capricciose,
corrispondendo con sommissioni a quelle che
venissero da un'intenzione più seria e più meditata, costringendo,
a forza d'inchini e di rispetto gioviale, anche
i più burberi e sdegnosi, a fargli un sorriso, quando
gl'incontrava per la strada, il pover'uomo era riuscito a
passare i sessant'anni, senza gran burrasche.
Non è però che non avesse anche lui il suo po' di fiele
in corpo; e quel continuo esercitar la pazienza, quel dar
così spesso ragione agli altri, que' tanti bocconi amari
inghiottiti in silenzio, glielo avevano esacerbato a segno
che, se non avesse, di tanto in tanto, potuto dargli un po'
di sfogo, la sua salute n'avrebbe certamente sofferto. Ma
siccome v'eran poi finalmente al mondo, e vicino a lui,
persone ch'egli conosceva ben bene per incapaci di far
male, così poteva con quelle sfogare qualche volta il
mal umore lungamente represso, e cavarsi anche lui la
voglia d'essere un po' fantastico, e di gridare a torto. Era
poi un rigido censore degli uomini che non si regolavan
come lui, quando però la censura potesse esercitarsi senza
alcuno, anche lontano, pericolo. Il battuto era almeno
un imprudente; l'ammazzato era sempre stato un uomo
torbido. A chi, messosi a sostener le sue ragioni contro
un potente, rimaneva col capo rotto, don Abbondio sapeva
trovar sempre qualche torto; cosa non difficile,
perché la ragione e il torto non si dividon mai con un ta-
30
glio così netto, che ogni parte abbia soltanto dell'una o
dell'altro. Sopra tutto poi, declamava contro que' suoi
confratelli che, a loro rischio, prendevan le parti d'un
debole oppresso, contro un soverchiatore potente. Questo
chiamava un comprarsi gl'impicci a contanti, un voler
raddirizzar le gambe ai cani; diceva anche severamente,
ch'era un mischiarsi nelle cose profane, a danno
della dignità del sacro ministero. E contro questi predicava,
sempre però a quattr'occhi, o in un piccolissimo
crocchio, con tanto più di veemenza, quanto più essi
eran conosciuti per alieni dal risentirsi, in cosa che li
toccasse personalmente. Aveva poi una sua sentenza
prediletta, con la quale sigillava sempre i discorsi su
queste materie: che a un galantuomo, il qual badi a sé, e
stia ne' suoi panni, non accadon mai brutti incontri.
Pensino ora i miei venticinque lettori che impressione
dovesse fare sull'animo del poveretto, quello che s'è raccontato.
Lo spavento di que' visacci e di quelle parolacce,
la minaccia d'un signore noto per non minacciare invano,
un sistema di quieto vivere, ch'era costato tant'anni
di studio e di pazienza, sconcertato in un punto, e un
passo dal quale non si poteva veder come uscirne: tutti
questi pensieri ronzavano tumultuariamente nel capo
basso di don Abbondio. "Se Renzo si potesse mandare
in pace con un bel no, via; ma vorrà delle ragioni; e cosa
ho da rispondergli, per amor del cielo? E, e, e, anche costui
è una testa: un agnello se nessun lo tocca, ma se uno
vuol contraddirgli... ih! E poi, e poi, perduto dietro a
quella Lucia, innamorato come... Ragazzacci, che, per
31
non saper che fare, s'innamorano, voglion maritarsi, e
non pensano ad altro; non si fanno carico de' travagli in
che mettono un povero galantuomo. Oh povero me! vedete
se quelle due figuracce dovevan proprio piantarsi
sulla mia strada, e prenderla con me! Che c'entro io?
Son io che voglio maritarmi? Perché non son andati
piuttosto a parlare... Oh vedete un poco: gran destino è
il mio, che le cose a proposito mi vengan sempre in
mente un momento dopo l'occasione. Se avessi pensato
di suggerir loro che andassero a portar la loro imbasciata..."
Ma, a questo punto, s'accorse che il pentirsi di non
essere stato consigliere e cooperatore dell'iniquità era
cosa troppo iniqua; e rivolse tutta la stizza de' suoi pensieri
contro quell'altro che veniva così a togliergli la sua
pace. Non conosceva don Rodrigo che di vista e di
fama, né aveva mai avuto che far con lui, altro che di
toccare il petto col mento, e la terra con la punta del suo
cappello, quelle poche volte che l'aveva incontrato per
la strada. Gli era occorso di difendere, in più d'un'occasione,
la riputazione di quel signore, contro coloro che,
a bassa voce, sospirando, e alzando gli occhi al cielo,
maledicevano qualche suo fatto: aveva detto cento volte
ch'era un rispettabile cavaliere. Ma, in quel momento gli
diede in cuor suo tutti que' titoli che non aveva mai udito
applicargli da altri, senza interrompere in fretta con
un oibò. Giunto, tra il tumulto di questi pensieri, alla
porta di casa sua, ch'era in fondo del paesello, mise in
fretta nella toppa la chiave, che già teneva in mano; aprì,
entrò, richiuse diligentemente; e, ansioso di trovarsi in
32
una compagnia fidata, chiamò subito: – Perpetua! Perpetua!
–, avviandosi pure verso il salotto, dove questa
doveva esser certamente ad apparecchiar la tavola per la
cena. Era Perpetua, come ognun se n'avvede, la serva di
don Abbondio: serva affezionata e fedele, che sapeva
ubbidire e comandare, secondo l'occasione, tollerare a
tempo il brontolìo e le fantasticaggini del padrone, e fargli
a tempo tollerar le proprie, che divenivan di giorno
in giorno più frequenti, da che aveva passata l'età sinodale
dei quaranta, rimanendo celibe, per aver rifiutati
tutti i partiti che le si erano offerti, come diceva lei, o
per non aver mai trovato un cane che la volesse, come
dicevan le sue amiche.
– Vengo, – rispose, mettendo sul tavolino, al luogo
solito, il fiaschetto del vino prediletto di don Abbondio,
e si mosse lentamente; ma non aveva ancor toccata la
soglia del salotto, ch'egli v'entrò, con un passo così legato,
con uno sguardo così adombrato, con un viso così
stravolto, che non ci sarebbero nemmen bisognati gli
occhi esperti di Perpetua, per iscoprire a prima vista che
gli era accaduto qualche cosa di straordinario davvero.
– Misericordia! cos'ha, signor padrone?
– Niente, niente, – rispose don Abbondio, lasciandosi
andar tutto ansante sul suo seggiolone.
– Come, niente? La vuol dare ad intendere a me? così
brutto com'è? Qualche gran caso è avvenuto.
– Oh, per amor del cielo! Quando dico niente, o è
niente, o è cosa che non posso dire.
– Che non può dir neppure a me? Chi si prenderà cura
33
della sua salute? Chi le darà un parere?...
– Ohimè! tacete, e non apparecchiate altro: datemi un
bicchiere del mio vino.
– E lei mi vorrà sostenere che non ha niente! – disse
Perpetua, empiendo il bicchiere, e tenendolo poi in
mano, come se non volesse darlo che in premio della
confidenza che si faceva tanto aspettare.
– Date qui, date qui, – disse don Abbondio, prendendole
il bicchiere, con la mano non ben ferma, e votandolo
poi in fretta, come se fosse una medicina.
– Vuol dunque ch'io sia costretta di domandar qua e là
cosa sia accaduto al mio padrone? – disse Perpetua, ritta
dinanzi a lui, con le mani arrovesciate sui fianchi, e le
gomita appuntate davanti, guardandolo fisso, quasi volesse
succhiargli dagli occhi il segreto.
– Per amor del cielo! non fate pettegolezzi, non fate
schiamazzi: ne va... ne va la vita!
– La vita!
– La vita.
– Lei sa bene che, ogni volta che m'ha detto qualche
cosa sinceramente, in confidenza, io non ho mai...
– Brava! come quando...
Perpetua s'avvide d'aver toccato un tasto falso; onde,
cambiando subito il tono, – signor padrone, – disse, con
voce commossa e da commovere, – io le sono sempre
stata affezionata; e, se ora voglio sapere, è per premura,
perché vorrei poterla soccorrere, darle un buon parere,
sollevarle l'animo...
Il fatto sta che don Abbondio aveva forse tanta voglia
34
di scaricarsi del suo doloroso segreto, quanta ne avesse
Perpetua di conoscerlo; onde, dopo aver respinti sempre
più debolmente i nuovi e più incalzanti assalti di lei,
dopo averle fatto più d'una volta giurare che non fiaterebbe,
finalmente, con molte sospensioni, con molti ohimè,
le raccontò il miserabile caso. Quando si venne al
nome terribile del mandante, bisognò che Perpetua proferisse
un nuovo e più solenne giuramento; e don Abbondio,
pronunziato quel nome, si rovesciò sulla spalliera
della seggiola, con un gran sospiro, alzando le mani,
in atto insieme di comando e di supplica, e dicendo: –
per amor del cielo!
– Delle sue! – esclamò Perpetua. – Oh che birbone!
oh che soverchiatore! oh che uomo senza timor di Dio!
– Volete tacere? o volete rovinarmi del tutto?
– Oh! siam qui soli che nessun ci sente. Ma come
farà, povero signor padrone?
– Oh vedete, – disse don Abbondio, con voce stizzosa:
– vedete che bei pareri mi sa dar costei! Viene a domandarmi
come farò, come farò; quasi fosse lei nell'impiccio,
e toccasse a me di levarnela.
– Ma! io l'avrei bene il mio povero parere da darle;
ma poi...
– Ma poi, sentiamo.
– Il mio parere sarebbe che, siccome tutti dicono che
il nostro arcivescovo è un sant'uomo, e un uomo di polso,
e che non ha paura di nessuno, e, quando può fare
star a dovere un di questi prepotenti, per sostenere un
curato, ci gongola; io direi, e dico che lei gli scrivesse
35
una bella lettera, per informarlo come qualmente...
– Volete tacere? volete tacere? Son pareri codesti da
dare a un pover'uomo? Quando mi fosse toccata una
schioppettata nella schiena, Dio liberi! l'arcivescovo me
la leverebbe?
– Eh! le schioppettate non si dànno via come confetti:
e guai se questi cani dovessero mordere tutte le volte
che abbaiano! E io ho sempre veduto che a chi sa mostrare
i denti, e farsi stimare, gli si porta rispetto; e, appunto
perché lei non vuol mai dir la sua ragione, siam
ridotti a segno che tutti vengono, con licenza, a...
– Volete tacere?
– Io taccio subito; ma è però certo che, quando il
mondo s'accorge che uno, sempre, in ogni incontro, è
pronto a calar le...
– Volete tacere? È tempo ora di dir codeste baggianate?
– Basta: ci penserà questa notte; ma intanto non cominci
a farsi male da sé, a rovinarsi la salute; mangi un
boccone.
– Ci penserò io, – rispose, brontolando, don Abbondio:
– sicuro; io ci penserò, io ci ho da pensare – E s'alzò,
continuando: – non voglio prender niente; niente: ho
altra voglia: lo so anch'io che tocca a pensarci a me. Ma!
la doveva accader per l'appunto a me.
– Mandi almen giù quest'altro gocciolo, – disse Perpetua,
mescendo. – Lei sa che questo le rimette sempre
lo stomaco.
– Eh! ci vuol altro, ci vuol altro, ci vuol altro. Così di-
36
cendo prese il lume, e, brontolando sempre: – una piccola
bagattella! a un galantuomo par mio! e domani
com'andrà? – e altre simili lamentazioni, s'avviò per salire
in camera. Giunto su la soglia, si voltò indietro verso
Perpetua, mise il dito sulla bocca, disse, con tono lento
e solenne: – per amor del cielo! –, e disparve.
37
CAPITOLO II
Si racconta che il principe di Condé dormì profondamente
la notte avanti la giornata di Rocroi: ma, in primo
luogo, era molto affaticato; secondariamente aveva già
date tutte le disposizioni necessarie, e stabilito ciò che
dovesse fare, la mattina. Don Abbondio in vece non sapeva
altro ancora se non che l'indomani sarebbe giorno
di battaglia; quindi una gran parte della notte fu spesa in
consulte angosciose. Non far caso dell'intimazione ribalda,
né delle minacce, e fare il matrimonio, era un partito,
che non volle neppur mettere in deliberazione. Confidare
a Renzo l'occorrente, e cercar con lui qualche
mezzo... Dio liberi! – Non si lasci scappar parola... altrimenti...
ehm!– aveva detto un di que' bravi; e, al sentirsi
rimbombar quell'ehm! nella mente, don Abbondio, non
che pensare a trasgredire una tal legge, si pentiva anche
dell'aver ciarlato con Perpetua. Fuggire? Dove? E poi!
Quant'impicci, e quanti conti da rendere! A ogni partito
che rifiutava, il pover'uomo si rivoltava nel letto. Quello
che, per ogni verso, gli parve il meglio o il men male, fu
di guadagnar tempo, menando Renzo per le lunghe. Si
rammentò a proposito, che mancavan pochi giorni al
tempo proibito per le nozze; "e, se posso tenere a bada,
per questi pochi giorni, quel ragazzone, ho poi due mesi
38
di respiro; e, in due mesi, può nascer di gran cose". Ruminò
pretesti da metter in campo; e, benché gli paressero
un po' leggieri, pur s'andava rassicurando col pensiero
che la sua autorità gli avrebbe fatti parer di giusto
peso, e che la sua antica esperienza gli darebbe gran
vantaggio sur un giovanetto ignorante. "Vedremo, – diceva
tra sé: – egli pensa alla morosa; ma io penso alla
pelle: il più interessato son io, lasciando stare che sono
il più accorto. Figliuol caro, se tu ti senti il bruciore addosso,
non so che dire; ma io non voglio andarne di
mezzo". Fermato così un poco l'animo a una deliberazione,
poté finalmente chiuder occhio: ma che sonno!
che sogni! Bravi, don Rodrigo, Renzo, viottole, rupi, fughe,
inseguimenti, grida, schioppettate. Il primo svegliarsi,
dopo una sciagura, e in un impiccio, è un momento
molto amaro. La mente, appena risentita, ricorre
all'idee abituali della vita tranquilla antecedente; ma il
pensiero del nuovo stato di cose le si affaccia subito
sgarbatamente; e il dispiacere ne è più vivo in quel paragone
istantaneo. Assaporato dolorosamente questo momento,
don Abbondio ricapitolò subito i suoi disegni
della notte, si confermò in essi, gli ordinò meglio, s'alzò,
e stette aspettando Renzo con timore e, ad un tempo,
con impazienza. Lorenzo o, come dicevan tutti, Renzo
non si fece molto aspettare. Appena gli parve ora di poter,
senza indiscrezione, presentarsi al curato, v'andò,
con la lieta furia d'un uomo di vent'anni, che deve in
quel giorno sposare quella che ama. Era, fin dall'adolescenza,
rimasto privo de' parenti, ed esercitava la profes-
39
sione di filatore di seta, ereditaria, per dir così, nella sua
famiglia; professione, negli anni indietro, assai lucrosa;
allora già in decadenza, ma non però a segno che un abile
operaio non potesse cavarne di che vivere onestamente.
Il lavoro andava di giorno in giorno scemando; ma
l'emigrazione continua de' lavoranti, attirati negli stati
vicini da promesse, da privilegi e da grosse paghe, faceva
sì che non ne mancasse ancora a quelli che rimanevano
in paese. Oltre di questo, possedeva Renzo un poderetto
che faceva lavorare e lavorava egli stesso, quando
il filatoio stava fermo; di modo che, per la sua condizione,
poteva dirsi agiato. E quantunque quell'annata fosse
ancor più scarsa delle antecedenti, e già si cominciasse a
provare una vera carestia, pure il nostro giovine, che, da
quando aveva messi gli occhi addosso a Lucia, era divenuto
massaio, si trovava provvisto bastantemente, e non
aveva a contrastar con la fame. Comparve davanti a don
Abbondio, in gran gala, con penne di vario colore al
cappello, col suo pugnale del manico bello, nel taschino
de' calzoni, con una cert'aria di festa e nello stesso tempo
di braverìa, comune allora anche agli uomini più
quieti. L'accoglimento incerto e misterioso di don Abbondio
fece un contrapposto singolare ai modi gioviali e
risoluti del giovinotto.
"Che abbia qualche pensiero per la testa", argomentò
Renzo tra sé; poi disse: – son venuto, signor curato, per
sapere a che ora le comoda che ci troviamo in chiesa.
– Di che giorno volete parlare?
– Come, di che giorno? non si ricorda che s'è fissato
40
per oggi?
– Oggi? – replicò don Abbondio, come se ne sentisse
parlare per la prima volta. – Oggi, oggi... abbiate pazienza,
ma oggi non posso.
– Oggi non può! Cos'è nato?
– Prima di tutto, non mi sento bene, vedete.
– Mi dispiace; ma quello che ha da fare è cosa di così
poco tempo, e di così poca fatica...
– E poi, e poi, e poi...
– E poi che cosa?
– E poi c'è degli imbrogli.
– Degl'imbrogli? Che imbrogli ci può essere?
– Bisognerebbe trovarsi nei nostri piedi, per conoscer
quanti impicci nascono in queste materie, quanti conti
s'ha da rendere. Io son troppo dolce di cuore, non penso
che a levar di mezzo gli ostacoli, a facilitar tutto, a far le
cose secondo il piacere altrui, e trascuro il mio dovere; e
poi mi toccan de' rimproveri, e peggio.
– Ma, col nome del cielo, non mi tenga così sulla corda,
e mi dica chiaro e netto cosa c'è.
– Sapete voi quante e quante formalità ci vogliono
per fare un matrimonio in regola?
– Bisogna ben ch'io ne sappia qualche cosa, – disse
Renzo, cominciando ad alterarsi, – poiché me ne ha già
rotta bastantemente la testa, questi giorni addietro. Ma
ora non s'è sbrigato ogni cosa? non s'è fatto tutto ciò che
s'aveva a fare?
– Tutto, tutto, pare a voi: perché, abbiate pazienza, la
bestia son io, che trascuro il mio dovere, per non far pe-
41
nare la gente. Ma ora... basta, so quel che dico. Noi poveri
curati siamo tra l'ancudine e il martello: voi impaziente;
vi compatisco, povero giovane; e i superiori...
basta, non si può dir tutto. E noi siam quelli che ne andiam
di mezzo.
– Ma mi spieghi una volta cos'è quest'altra formalità
che s'ha a fare, come dice; e sarà subito fatta.
– Sapete voi quanti siano gl'impedimenti dirimenti?
– Che vuol ch'io sappia d'impedimenti?
– Error, conditio, votum, cognatio, crimen,
Cultus disparitas, vis, ordo, ligamen, honestas,
Si sis affinis,... – cominciava don Abbondio, contando
sulla punta delle dita.
– Si piglia gioco di me? – interruppe il giovine. – Che
vuol ch'io faccia del suo latinorum?
– Dunque, se non sapete le cose, abbiate pazienza, e
rimettetevi a chi le sa.
– Orsù!...
– Via, caro Renzo, non andate in collera, che son
pronto a fare... tutto quello che dipende da me. Io, io
vorrei vedervi contento; vi voglio bene io. Eh!... quando
penso che stavate così bene; cosa vi mancava? V'è saltato
il grillo di maritarvi...
– Che discorsi son questi, signor mio? – proruppe
Renzo, con un volto tra l'attonito e l'adirato.
– Dico per dire, abbiate pazienza, dico per dire. Vorrei
vedervi contento.
– In somma...
– In somma, figliuol caro, io non ci ho colpa; la legge
42
non l'ho fatta io. E, prima di conchiudere un matrimonio,
noi siam proprio obbligati a far molte e molte ricerche,
per assicurarci che non ci siano impedimenti.
– Ma via, mi dica una volta che impedimento è sopravvenuto?
– Abbiate pazienza, non son cose da potersi decifrare
così su due piedi. Non ci sarà niente, così spero; ma,
non ostante, queste ricerche noi le dobbiam fare. Il testo
è chiaro e lampante: antequam matrimonium
denunciet...
– Le ho detto che non voglio latino.
– Ma bisogna pur che vi spieghi...
– Ma non le ha già fatte queste ricerche?
– Non le ho fatte tutte, come avrei dovuto, vi dico.
– Perché non le ha fatte a tempo? perché dirmi che
tutto era finito? perché aspettare...
– Ecco! mi rimproverate la mia troppa bontà. Ho facilitato
ogni cosa per servirvi più presto: ma... ma ora mi
son venute... basta, so io.
– E che vorrebbe ch'io facessi?
– Che aveste pazienza per qualche giorno. Figliuol
caro, qualche giorno non è poi l'eternità: abbiate pazienza.
– Per quanto?
"Siamo a buon porto", pensò fra sé don Abbondio; e,
con un fare più manieroso che mai, – via, – disse: – in
quindici giorni cercherò,... procurerò...
– Quindici giorni! oh questa sì ch'è nuova! S'è fatto
tutto ciò che ha voluto lei; s'è fissato il giorno; il giorno
43
arriva; e ora lei mi viene a dire che aspetti quindici giorni!
Quindici... – riprese poi, con voce più alta e stizzosa,
stendendo il braccio, e battendo il pugno nell'aria; e chi
sa qual diavoleria avrebbe attaccata a quel numero, se
don Abbondio non l'avesse interrotto, prendendogli l'altra
mano, con un'amorevolezza timida e premurosa: –
via, via, non v'alterate, per amor del cielo. Vedrò, cercherò
se, in una settimana...
– E a Lucia che devo dire?
– Ch'è stato un mio sbaglio.
– E i discorsi del mondo?
– Dite pure a tutti, che ho sbagliato io, per troppa furia,
per troppo buon cuore: gettate tutta la colpa addosso
a me. Posso parlar meglio? via, per una settimana.
– E poi, non ci sarà più altri impedimenti?
– Quando vi dico...
– Ebbene: avrò pazienza per una settimana; ma ritenga
bene che, passata questa, non m'appagherò più di
chiacchiere. Intanto la riverisco –. E così detto, se n'andò,
facendo a don Abbondio un inchino men profondo
del solito, e dandogli un'occhiata più espressiva che riverente.
Uscito poi, e camminando di mala voglia, per la prima
volta, verso la casa della sua promessa, in mezzo
alla stizza, tornava con la mente su quel colloquio; e
sempre più lo trovava strano. L'accoglienza fredda e impicciata
di don Abbondio, quel suo parlare stentato insieme
e impaziente, que' due occhi grigi che, mentre
parlava, eran sempre andati scappando qua e là, come se
44
avesser avuto paura d'incontrarsi con le parole che gli
uscivan di bocca, quel farsi quasi nuovo del matrimonio
così espressamente concertato, e sopra tutto quell'accennar
sempre qualche gran cosa, non dicendo mai nulla di
chiaro; tutte queste circostanze messe insieme facevan
pensare a Renzo che ci fosse sotto un mistero diverso da
quello che don Abbondio aveva voluto far credere. Stette
il giovine in forse un momento di tornare indietro, per
metterlo alle strette, e farlo parlar più chiaro; ma, alzando
gli occhi, vide Perpetua che camminava dinanzi a lui,
ed entrava in un orticello pochi passi distante dalla casa.
Le diede una voce, mentre essa apriva l'uscio; studiò il
passo, la raggiunse, la ritenne sulla soglia, e, col disegno
di scovar qualche cosa di più positivo, si fermò ad attaccar
discorso con essa.
– Buon giorno, Perpetua: io speravo che oggi si sarebbe
stati allegri insieme.
– Ma! quel che Dio vuole, il mio povero Renzo.
– Fatemi un piacere: quel benedett'uomo del signor
curato m'ha impastocchiate certe ragioni che non ho potuto
ben capire: spiegatemi voi meglio perché non può o
non vuole maritarci oggi.
– Oh! vi par egli ch'io sappia i segreti del mio padrone?
"L'ho detto io, che c'era mistero sotto", pensò Renzo;
e, per tirarlo in luce, continuò: – via, Perpetua; siamo
amici; ditemi quel che sapete, aiutate un povero figliuolo.
– Mala cosa nascer povero, il mio caro Renzo.
45
– È vero, – riprese questo, sempre più confermandosi
ne' suoi sospetti; e, cercando d'accostarsi più alla questione,
– è vero, – soggiunse, – ma tocca ai preti a trattar
male co' poveri?
– Sentite, Renzo; io non posso dir niente, perché...
non so niente; ma quello che vi posso assicurare è che il
mio padrone non vuol far torto, né a voi né a nessuno; e
lui non ci ha colpa.
– Chi è dunque che ci ha colpa? – domandò Renzo,
con un cert'atto trascurato, ma col cuor sospeso, e con
l'orecchio all'erta.
– Quando vi dico che non so niente... In difesa del
mio padrone, posso parlare; perché mi fa male sentire
che gli si dia carico di voler far dispiacere a qualcheduno.
Pover'uomo! se pecca, è per troppa bontà. C'è bene a
questo mondo de' birboni, de' prepotenti, degli uomini
senza timor di Dio...
"Prepotenti! birboni! – pensò Renzo: – questi non
sono i superiori". – Via, – disse poi, nascondendo a stento
l'agitazione crescente, – via, ditemi chi è.
– Ah! voi vorreste farmi parlare; e io non posso parlare,
perché... non so niente: quando non so niente, è
come se avessi giurato di tacere. Potreste darmi la corda,
che non mi cavereste nulla di bocca. Addio; è tempo
perduto per tutt'e due –. Così dicendo, entrò in fretta
nell'orto, e chiuse l'uscio. Renzo, rispostole con un saluto,
tornò indietro pian piano, per non farla accorgere del
cammino che prendeva; ma, quando fu fuor del tiro dell'orecchio
della buona donna, allungò il passo; in un mo-
46
mento fu all'uscio di don Abbondio; entrò, andò diviato
al salotto dove l'aveva lasciato, ve lo trovò, e corse verso
lui, con un fare ardito, e con gli occhi stralunati.
– Eh! eh! che novità è questa? – disse don Abbondio.
– Chi è quel prepotente, – disse Renzo, con la voce
d'un uomo ch'è risoluto d'ottenere una risposta precisa, –
chi è quel prepotente che non vuol ch'io sposi Lucia?
– Che? che? che? – balbettò il povero sorpreso, con
un volto fatto in un istante bianco e floscio, come un
cencio che esca del bucato. E, pur brontolando, spiccò
un salto dal suo seggiolone, per lanciarsi all'uscio. Ma
Renzo, che doveva aspettarsi quella mossa, e stava all'erta,
vi balzò prima di lui, girò la chiave, e se la mise in
tasca.
– Ah! ah! parlerà ora, signor curato? Tutti sanno i fatti
miei, fuori di me. Voglio saperli, per bacco, anch'io.
Come si chiama colui?
– Renzo! Renzo! per carità, badate a quel che fate;
pensate all'anima vostra.
– Penso che lo voglio saper subito, sul momento –. E,
così dicendo, mise, forse senza avvedersene, la mano
sul manico del coltello che gli usciva dal taschino.
– Misericordia! – esclamò con voce fioca don Abbondio.
– Lo voglio sapere.
– Chi v'ha detto...
– No, no; non più fandonie. Parli chiaro e subito.
– Mi volete morto?
– Voglio sapere ciò che ho ragion di sapere.
47
– Ma se parlo, son morto. Non m'ha da premere la
mia vita?
– Dunque parli. Quel "dunque" fu proferito con una
tale energia, l'aspetto di Renzo divenne così minaccioso,
che don Abbondio non poté più nemmen supporre la
possibilità di disubbidire.
– Mi promettete, mi giurate, – disse – di non parlarne
con nessuno, di non dir mai...?
– Le prometto che fo uno sproposito, se lei non mi
dice subito subito il nome di colui.
A quel nuovo scongiuro, don Abbondio, col volto, e
con lo sguardo di chi ha in bocca le tanaglie del cavadenti,
proferì: – don...
– Don? – ripeté Renzo, come per aiutare il paziente a
buttar fuori il resto; e stava curvo, con l'orecchio chino
sulla bocca di lui, con le braccia tese, e i pugni stretti all'indietro.
– Don Rodrigo! – pronunziò in fretta il forzato, precipitando
quelle poche sillabe, e strisciando le consonanti,
parte per il turbamento, parte perché, rivolgendo pure
quella poca attenzione che gli rimaneva libera, a fare
una transazione tra le due paure, pareva che volesse sottrarre
e fare scomparir la parola, nel punto stesso ch'era
costretto a metterla fuori.
– Ah cane! – urlò Renzo. – E come ha fatto? Cosa le
ha detto per...?
– Come eh? come? – rispose, con voce quasi sdegnosa,
don Abbondio, il quale, dopo un così gran sagrifizio,
si sentiva in certo modo divenuto creditore. – Come eh?
48
Vorrei che la fosse toccata a voi, come è toccata a me,
che non c'entro per nulla; che certamente non vi sarebber
rimasti tanti grilli in capo –. E qui si fece a dipinger
con colori terribili il brutto incontro; e, nel discorrere,
accorgendosi sempre più d'una gran collera che aveva in
corpo, e che fin allora era stata nascosta e involta nella
paura, e vedendo nello stesso tempo che Renzo, tra la
rabbia e la confusione, stava immobile, col capo basso,
continuò allegramente: – avete fatta una bella azione!
M'avete reso un bel servizio! Un tiro di questa sorte a un
galantuomo, al vostro curato! in casa sua! in luogo sacro!
Avete fatta una bella prodezza! Per cavarmi di bocca
il mio malanno, il vostro malanno! ciò ch'io vi nascondevo
per prudenza, per vostro bene! E ora che lo
sapete? Vorrei vedere che mi faceste...! Per amor del
cielo! Non si scherza. Non si tratta di torto o di ragione;
si tratta di forza. E quando, questa mattina, vi davo un
buon parere... eh! subito nelle furie. Io avevo giudizio
per me e per voi; ma come si fa? Aprite almeno; datemi
la mia chiave.
– Posso aver fallato, – rispose Renzo, con voce raddolcita
verso don Abbondio, ma nella quale si sentiva il
furore contro il nemico scoperto: – posso aver fallato;
ma si metta la mano al petto, e pensi se nel mio caso...
Così dicendo, s'era levata la chiave di tasca, e andava
ad aprire. Don Abbondio gli andò dietro, e, mentre quegli
girava la chiave nella toppa, se gli accostò, e, con
volto serio e ansioso, alzandogli davanti agli occhi le tre
prime dita della destra, come per aiutarlo anche lui dal
49
canto suo, – giurate almeno... – gli disse.
– Posso aver fallato; e mi scusi, – rispose Renzo,
aprendo, e disponendosi ad uscire.
– Giurate... – replicò don Abbondio, afferrandogli il
braccio con la mano tremante.
– Posso aver fallato, – ripeté Renzo, sprigionandosi
da lui; e partì in furia, troncando così la questione, che,
al pari d'una questione di letteratura o di filosofia o d'altro,
avrebbe potuto durar dei secoli, giacché ognuna delle
parti non faceva che replicare il suo proprio argomento.
– Perpetua! Perpetua! – gridò don Abbondio, dopo
avere invano richiamato il fuggitivo. Perpetua non risponde:
don Abbondio non sapeva più in che mondo si
fosse.
È accaduto più d'una volta a personaggi di ben più
alto affare che don Abbondio, di trovarsi in frangenti
così fastidiosi, in tanta incertezza di partiti, che parve
loro un ottimo ripiego mettersi a letto con la febbre.
Questo ripiego, egli non lo dovette andare a cercare,
perché gli si offerse da sé. La paura del giorno avanti, la
veglia angosciosa della notte, la paura avuta in quel momento,
l'ansietà dell'avvenire, fecero l'effetto. Affannato
e balordo, si ripose sul suo seggiolone, cominciò a sentirsi
qualche brivido nell'ossa, si guardava le unghie sospirando,
e chiamava di tempo in tempo, con voce tremolante
e stizzosa: – Perpetua! – La venne finalmente,
con un gran cavolo sotto il braccio, e con la faccia tosta,
come se nulla fosse stato. Risparmio al lettore i lamenti,
50
le condoglianze, le accuse, le difese, i "voi sola potete
aver parlato", e i "non ho parlato", tutti i pasticci in
somma di quel colloquio. Basti dire che don Abbondio
ordinò a Perpetua di metter la stanga all'uscio, di non
aprir più per nessuna cagione, e, se alcun bussasse, risponder
dalla finestra che il curato era andato a letto con
la febbre. Salì poi lentamente le scale, dicendo, ogni tre
scalini, – son servito –; e si mise davvero a letto, dove lo
lasceremo.
Renzo intanto camminava a passi infuriati verso casa,
senza aver determinato quel che dovesse fare, ma con
una smania addosso di far qualcosa di strano e di terribile.
I provocatori, i soverchiatori, tutti coloro che, in qualunque
modo, fanno torto altrui, sono rei, non solo del
male che commettono, ma del pervertimento ancora a
cui portano gli animi degli offesi. Renzo era un giovine
pacifico e alieno dal sangue, un giovine schietto e nemico
d'ogni insidia; ma, in que' momenti, il suo cuore non
batteva che per l'omicidio, la sua mente non era occupata
che a fantasticare un tradimento. Avrebbe voluto correre
alla casa di don Rodrigo, afferrarlo per il collo, e...
ma gli veniva in mente ch'era come una fortezza, guarnita
di bravi al di dentro, e guardata al di fuori; che i soli
amici e servitori ben conosciuti v'entravan liberamente,
senza essere squadrati da capo a piedi; che un artigianello
sconosciuto non vi potrebb'entrare senza un esame, e
ch'egli sopra tutto... egli vi sarebbe forse troppo conosciuto.
Si figurava allora di prendere il suo schioppo,
d'appiattarsi dietro una siepe, aspettando se mai, se mai
51
colui venisse a passar solo; e, internandosi, con feroce
compiacenza, in quell'immaginazione, si figurava di
sentire una pedata, quella pedata, d'alzar chetamente la
testa; riconosceva lo scellerato, spianava lo schioppo,
prendeva la mira, sparava, lo vedeva cadere e dare i tratti,
gli lanciava una maledizione, e correva sulla strada
del confine a mettersi in salvo. "E Lucia?" Appena questa
parola si fu gettata a traverso di quelle bieche fantasie,
i migliori pensieri a cui era avvezza la mente di
Renzo, v'entrarono in folla. Si rammentò degli ultimi ricordi
de' suoi parenti, si rammentò di Dio, della Madonna
e de' santi, pensò alla consolazione che aveva tante
volte provata di trovarsi senza delitti, all'orrore che aveva
tante volte provato al racconto d'un omicidio; e si risvegliò
da quel sogno di sangue, con ispavento, con rimorso,
e insieme con una specie di gioia di non aver fatto
altro che immaginare. Ma il pensiero di Lucia, quanti
pensieri tirava seco! Tante speranze, tante promesse, un
avvenire così vagheggiato, e così tenuto sicuro, e quel
giorno così sospirato! E come, con che parole annunziarle
una tal nuova? E poi, che partito prendere? Come
farla sua, a dispetto della forza di quell'iniquo potente?
E insieme a tutto questo, non un sospetto formato, ma
un'ombra tormentosa gli passava per la mente. Quella
soverchieria di don Rodrigo non poteva esser mossa che
da una brutale passione per Lucia. E Lucia? Che avesse
data a colui la più piccola occasione, la più leggiera lusinga,
non era un pensiero che potesse fermarsi un momento
nella testa di Renzo. Ma n'era informata? Poteva
52
colui aver concepita quell'infame passione, senza che lei
se n'avvedesse? Avrebbe spinte le cose tanto in là, prima
d'averla tentata in qualche modo? E Lucia non ne aveva
mai detta una parola a lui! al suo promesso!
Dominato da questi pensieri, passò davanti a casa sua,
ch'era nel mezzo del villaggio, e, attraversatolo, s'avviò
a quella di Lucia, ch'era in fondo, anzi un po' fuori. Aveva
quella casetta un piccolo cortile dinanzi, che la separava
dalla strada, ed era cinto da un murettino. Renzo
entrò nel cortile, e sentì un misto e continuo ronzìo che
veniva da una stanza di sopra. S'immaginò che sarebbero
amiche e comari, venute a far corteggio a Lucia; e
non si volle mostrare a quel mercato, con quella nuova
in corpo e sul volto. Una fanciulletta che si trovava nel
cortile, gli corse incontro gridando: – lo sposo! lo sposo!
– Zitta, Bettina, zitta! – disse Renzo. – Vien qua; va'
su da Lucia, tirala in disparte, e dille all'orecchio... ma
che nessun senta, né sospetti di nulla, ve'... dille che ho
da parlarle, che l'aspetto nella stanza terrena, e che venga
subito –. La fanciulletta salì in fretta le scale, lieta e
superba d'avere una commission segreta da eseguire.
Lucia usciva in quel momento tutta attillata dalle
mani della madre. Le amiche si rubavano la sposa, e le
facevan forza perché si lasciasse vedere; e lei s'andava
schermendo, con quella modestia un po' guerriera delle
contadine, facendosi scudo alla faccia col gomito, chinandola
sul busto, e aggrottando i lunghi e neri sopraccigli,
mentre però la bocca s'apriva al sorriso. I neri e
giovanili capelli, spartiti sopra la fronte, con una bianca
53
e sottile dirizzatura, si ravvolgevan, dietro il capo, in
cerchi moltiplici di trecce, trapassate da lunghi spilli
d'argento, che si dividevano all'intorno, quasi a guisa de'
raggi d'un'aureola, come ancora usano le contadine nel
Milanese. Intorno al collo aveva un vezzo di granati alternati
con bottoni d'oro a filigrana: portava un bel busto
di broccato a fiori, con le maniche separate e allacciate
da bei nastri: una corta gonnella di filaticcio di seta, a
pieghe fitte e minute, due calze vermiglie, due pianelle,
di seta anch'esse, a ricami. Oltre a questo, ch'era l'ornamento
particolare del giorno delle nozze, Lucia aveva
quello quotidiano d'una modesta bellezza, rilevata allora
e accresciuta dalle varie affezioni che le si dipingevan
sul viso: una gioia temperata da un turbamento leggiero,
quel placido accoramento che si mostra di quand'in
quando sul volto delle spose, e, senza scompor la bellezza,
le dà un carattere particolare. La piccola Bettina si
cacciò nel crocchio, s'accostò a Lucia, le fece intendere
accortamente che aveva qualcosa da comunicarle, e le
disse la sua parolina all'orecchio.
– Vo un momento, e torno, – disse Lucia alle donne; e
scese in fretta. Al veder la faccia mutata, e il portamento
inquieto di Renzo, – cosa c'è? – disse, non senza un presentimento
di terrore.
– Lucia! – rispose Renzo, – per oggi, tutto è a monte;
e Dio sa quando potremo esser marito e moglie.
– Che? – disse Lucia tutta smarrita. Renzo le raccontò
brevemente la storia di quella mattina: ella ascoltava
con angoscia: e quando udì il nome di don Rodrigo, –
54
ah! – esclamò, arrossendo e tremando, – fino a questo
segno!
– Dunque voi sapevate...? – disse Renzo.
– Pur troppo! – rispose Lucia; – ma a questo segno!
– Che cosa sapevate?
– Non mi fate ora parlare, non mi fate piangere. Corro
a chiamar mia madre, e a licenziar le donne: bisogna
che siam soli.
Mentre ella partiva, Renzo sussurrò: – non m'avete
mai detto niente.
– Ah, Renzo! – rispose Lucia, rivolgendosi un momento,
senza fermarsi. Renzo intese benissimo che il
suo nome pronunziato in quel momento, con quel tono,
da Lucia, voleva dire: potete voi dubitare ch'io abbia taciuto
se non per motivi giusti e puri?
Intanto la buona Agnese (così si chiamava la madre
di Lucia), messa in sospetto e in curiosità dalla parolina
all'orecchio, e dallo sparir della figlia, era discesa a veder
cosa c'era di nuovo. La figlia la lasciò con Renzo,
tornò alle donne radunate, e, accomodando l'aspetto e la
voce, come poté meglio, disse: – il signor curato è ammalato;
e oggi non si fa nulla –. Ciò detto, le salutò tutte
in fretta, e scese di nuovo.
Le donne sfilarono, e si sparsero a raccontar l'accaduto.
Due o tre andaron fin all'uscio del curato, per verificar
se era ammalato davvero.
– Un febbrone, – rispose Perpetua dalla finestra; e la
trista parola, riportata all'altre, troncò le congetture che
già cominciavano a brulicar ne' loro cervelli, e ad an-
55
nunziarsi tronche e misteriose ne' loro discorsi.
56
CAPITOLO III
Lucia entrò nella stanza terrena, mentre Renzo stava
angosciosamente informando Agnese, la quale angosciosamente
lo ascoltava. Tutt'e due si volsero a chi ne
sapeva più di loro, e da cui aspettavano uno schiarimento,
il quale non poteva essere che doloroso: tutt'e due,
lasciando travedere, in mezzo al dolore, e con l'amore
diverso che ognun d'essi portava a Lucia, un cruccio pur
diverso perché avesse taciuto loro qualche cosa, e una
tal cosa. Agnese, benché ansiosa di sentir parlare la figlia,
non poté tenersi di non farle un rimprovero. – A tua
madre non dir niente d'una cosa simile!
– Ora vi dirò tutto, – rispose Lucia, asciugandosi gli
occhi col grembiule.
– Parla, parla! – Parlate, parlate! – gridarono a un
tratto la madre e lo sposo.
– Santissima Vergine! – esclamò Lucia: – chi avrebbe
creduto che le cose potessero arrivare a questo segno! –
E, con voce rotta dal pianto, raccontò come, pochi giorni
prima, mentre tornava dalla filanda, ed era rimasta indietro
dalle sue compagne, le era passato innanzi don
Rodrigo, in compagnia d'un altro signore; che il primo
aveva cercato di trattenerla con chiacchiere, com'ella diceva,
non punto belle; ma essa, senza dargli retta, aveva
57
affrettato il passo, e raggiunte le compagne; e intanto
aveva sentito quell'altro signore rider forte, e don Rodrigo
dire: scommettiamo. Il giorno dopo, coloro s'eran
trovati ancora sulla strada; ma Lucia era nel mezzo delle
compagne, con gli occhi bassi; e l'altro signore sghignazzava,
e don Rodrigo diceva: vedremo, vedremo. –
Per grazia del cielo, – continuò Lucia, – quel giorno era
l'ultimo della filanda. Io raccontai subito...
– A chi hai raccontato? – domandò Agnese, andando
incontro, non senza un po' di sdegno, al nome del confidente
preferito.
– Al padre Cristoforo, in confessione, mamma, – rispose
Lucia, con un accento soave di scusa. – Gli raccontai
tutto, l'ultima volta che siamo andate insieme alla
chiesa del convento: e, se vi ricordate, quella mattina, io
andava mettendo mano ora a una cosa, ora a un'altra, per
indugiare, tanto che passasse altra gente del paese avviata
a quella volta, e far la strada in compagnia con
loro; perché, dopo quell'incontro, le strade mi facevan
tanta paura...
Al nome riverito del padre Cristoforo, lo sdegno d'Agnese
si raddolcì. – Hai fatto bene, – disse, – ma perché
non raccontar tutto anche a tua madre?
Lucia aveva avute due buone ragioni: l'una, di non
contristare né spaventare la buona donna, per cosa alla
quale essa non avrebbe potuto trovar rimedio; l'altra, di
non metter a rischio di viaggiar per molte bocche una
storia che voleva essere gelosamente sepolta: tanto più
che Lucia sperava che le sue nozze avrebber troncata,
58
sul principiare, quell'abbominata persecuzione. Di queste
due ragioni però, non allegò che la prima.
– E a voi, – disse poi, rivolgendosi a Renzo, con quella
voce che vuol far riconoscere a un amico che ha avuto
torto: – e a voi doveva io parlar di questo? Pur troppo
lo sapete ora!
– E che t'ha detto il padre? – domandò Agnese.
– M'ha detto che cercassi d'affrettar le nozze il più
che potessi, e intanto stessi rinchiusa; che pregassi bene
il Signore; e che sperava che colui, non vedendomi, non
si curerebbe più di me. E fu allora che mi sforzai, – proseguì,
rivolgendosi di nuovo a Renzo, senza alzargli
però gli occhi in viso, e arrossendo tutta, – fu allora che
feci la sfacciata, e che vi pregai io che procuraste di far
presto, e di concludere prima del tempo che s'era stabilito.
Chi sa cosa avrete pensato di me! Ma io facevo per
bene, ed ero stata consigliata, e tenevo per certo... e questa
mattina, ero tanto lontana da pensare... – Qui le parole
furon troncate da un violento scoppio di pianto.
– Ah birbone! ah dannato! ah assassino! – gridava
Renzo, correndo innanzi e indietro per la stanza, e stringendo
di tanto in tanto il manico del suo coltello.
– Oh che imbroglio, per amor di Dio! – esclamava
Agnese. Il giovine si fermò d'improvviso davanti a Lucia
che piangeva; la guardò con un atto di tenerezza mesta
e rabbiosa, e disse: – questa è l'ultima che fa quell'assassino.
– Ah! no, Renzo, per amor del cielo! – gridò Lucia. –
No, no, per amor del cielo! Il Signore c'è anche per i po-
59
veri; e come volete che ci aiuti, se facciam del male?
– No, no, per amor del cielo! – ripeteva Agnese.
– Renzo, – disse Lucia, con un'aria di speranza e di risoluzione
più tranquilla: – voi avete un mestiere, e io so
lavorare: andiamo tanto lontano, che colui non senta più
parlar di noi.
– Ah Lucia! e poi? Non siamo ancora marito e moglie!
Il curato vorrà farci la fede di stato libero? Un
uomo come quello? Se fossimo maritati, oh allora...!
Lucia si rimise a piangere; e tutt'e tre rimasero in silenzio,
e in un abbattimento che faceva un tristo contrapposto
alla pompa festiva de' loro abiti.
– Sentite, figliuoli; date retta a me, – disse, dopo
qualche momento, Agnese. – Io son venuta al mondo
prima di voi; e il mondo lo conosco un poco. Non bisogna
poi spaventarsi tanto: il diavolo non è brutto quanto
si dipinge. A noi poverelli le matasse paion più imbrogliate,
perché non sappiam trovarne il bandolo; ma alle
volte un parere, una parolina d'un uomo che abbia studiato...
so ben io quel che voglio dire. Fate a mio modo,
Renzo; andate a Lecco; cercate del dottor Azzecca-garbugli,
raccontategli... Ma non lo chiamate così, per amor
del cielo: è un soprannome. Bisogna dire il signor dottor...
Come si chiama, ora? Oh to'! non lo so il nome
vero: lo chiaman tutti a quel modo. Basta, cercate di
quel dottore alto, asciutto, pelato, col naso rosso, e una
voglia di lampone sulla guancia.
– Lo conosco di vista, – disse Renzo.
– Bene, – continuò Agnese: – quello è una cima d'uo-
60
mo! Ho visto io più d'uno ch'era più impicciato che un
pulcin nella stoppa, e non sapeva dove batter la testa, e,
dopo essere stato un'ora a quattr'occhi col dottor Azzecca-
garbugli (badate bene di non chiamarlo così!), l'ho
visto, dico, ridersene. Pigliate quei quattro capponi, poveretti!
a cui dovevo tirare il collo, per il banchetto di
domenica, e portateglieli; perché non bisogna mai andar
con le mani vote da que' signori. Raccontategli tutto
l'accaduto; e vedrete che vi dirà, su due piedi, di quelle
cose che a noi non verrebbero in testa, a pensarci un
anno.
Renzo abbracciò molto volentieri questo parere; Lucia
l'approvò; e Agnese, superba d'averlo dato, levò, a
una a una, le povere bestie dalla stìa, riunì le loro otto
gambe, come se facesse un mazzetto di fiori, le avvolse
e le strinse con uno spago, e le consegnò in mano a Renzo;
il quale, date e ricevute parole di speranza, uscì dalla
parte dell'orto, per non esser veduto da' ragazzi, che gli
correrebber dietro, gridando: lo sposo! lo sposo! Così,
attraversando i campi o, come dicon colà, i luoghi, se
n'andò per viottole, fremendo, ripensando alla sua disgrazia,
e ruminando il discorso da fare al dottor Azzecca-
garbugli. Lascio poi pensare al lettore, come dovessero
stare in viaggio quelle povere bestie, così legate e
tenute per le zampe, a capo all'in giù, nella mano d'un
uomo il quale, agitato da tante passioni, accompagnava
col gesto i pensieri che gli passavan a tumulto per la
mente. Ora stendeva il braccio per collera, ora l'alzava
per disperazione, ora lo dibatteva in aria, come per mi-
61
naccia, e, in tutti i modi, dava loro di fiere scosse, e faceva
balzare quelle quattro teste spenzolate; le quali intanto
s'ingegnavano a beccarsi l'una con l'altra, come accade
troppo sovente tra compagni di sventura.
Giunto al borgo, domandò dell'abitazione del dottore;
gli fu indicata, e v'andò. All'entrare, si sentì preso da
quella suggezione che i poverelli illetterati provano in
vicinanza d'un signore e d'un dotto, e dimenticò tutti i
discorsi che aveva preparati; ma diede un'occhiata ai
capponi, e si rincorò. Entrato in cucina, domandò alla
serva se si poteva parlare al signor dottore. Adocchiò
essa le bestie, e, come avvezza a somiglianti doni, mise
loro le mani addosso, quantunque Renzo andasse tirando
indietro, perché voleva che il dottore vedesse e sapesse
ch'egli portava qualche cosa. Capitò appunto mentre
la donna diceva: – date qui, e andate innanzi –. Renzo
fece un grande inchino: il dottore l'accolse umanamente,
con un – venite, figliuolo, – e lo fece entrar con
sé nello studio. Era questo uno stanzone, su tre pareti
del quale eran distribuiti i ritratti de' dodici Cesari; la
quarta, coperta da un grande scaffale di libri vecchi e
polverosi: nel mezzo, una tavola gremita d'allegazioni,
di suppliche, di libelli, di gride, con tre o quattro seggiole
all'intorno, e da una parte un seggiolone a braccioli,
con una spalliera alta e quadrata, terminata agli angoli
da due ornamenti di legno, che s'alzavano a foggia di
corna, coperta di vacchetta, con grosse borchie, alcune
delle quali, cadute da gran tempo, lasciavano in libertà
gli angoli della copertura, che s'accartocciava qua e là. Il
62
dottore era in veste da camera, cioè coperto d'una toga
ormai consunta, che gli aveva servito, molt'anni addietro,
per perorare, ne' giorni d'apparato, quando andava a
Milano, per qualche causa d'importanza. Chiuse l'uscio,
e fece animo al giovine, con queste parole: – figliuolo,
ditemi il vostro caso.
– Vorrei dirle una parola in confidenza.
– Son qui, – rispose il dottore: – parlate –. E s'accomodò
sul seggiolone. Renzo, ritto davanti alla tavola,
con una mano nel cocuzzolo del cappello, che faceva girar
con l'altra, ricominciò: – vorrei sapere da lei che ha
studiato...
– Ditemi il fatto come sta, – interruppe il dottore.
– Lei m'ha da scusare: noi altri poveri non sappiamo
parlar bene. Vorrei dunque sapere...
– Benedetta gente! siete tutti così: in vece di raccontar
il fatto, volete interrogare, perché avete già i vostri
disegni in testa.
– Mi scusi, signor dottore. Vorrei sapere se, a minacciare
un curato, perché non faccia un matrimonio, c'è
penale.
"Ho capito", disse tra sé il dottore, che in verità non
aveva capito. "Ho capito". E subito si fece serio, ma d'una
serietà mista di compassione e di premura; strinse
fortemente le labbra, facendone uscire un suono inarticolato
che accennava un sentimento, espresso poi più
chiaramente nelle sue prime parole. – Caso serio, figliuolo;
caso contemplato. Avete fatto bene a venir da
me. È un caso chiaro, contemplato in cento gride, e...
63
appunto, in una dell'anno scorso, dell'attuale signor governatore.
Ora vi fo vedere, e toccar con mano.
Così dicendo, s'alzò dal suo seggiolone, e cacciò le
mani in quel caos di carte, rimescolandole dal sotto in
su, come se mettesse grano in uno staio.
– Dov'è ora? Vien fuori, vien fuori. Bisogna aver tante
cose alle mani! Ma la dev'esser qui sicuro, perché è
una grida d'importanza. Ah! ecco, ecco –. La prese, la
spiegò, guardò alla data, e, fatto un viso ancor più serio,
esclamò: – il 15 d'ottobre 1627! Sicuro; è dell'anno passato:
grida fresca; son quelle che fanno più paura. Sapete
leggere, figliuolo?
– Un pochino, signor dottore.
– Bene, venitemi dietro con l'occhio, e vedrete. E, tenendo
la grida sciorinata in aria, cominciò a leggere,
borbottando a precipizio in alcuni passi, e fermandosi
distintamente, con grand'espressione, sopra alcuni altri,
secondo il bisogno:
– Se bene, per la grida pubblicata d'ordine del signor
Duca di Feria ai 14 di dicembre 1620, et confirmata dall'lllustriss.
et Eccellentiss. Signore il Signor Gonzalo
Fernandez de Cordova, eccetera, fu con rimedii straordinarii
e rigorosi provvisto alle oppressioni, concussioni et
atti tirannici che alcuni ardiscono di commettere contro
questi Vassalli tanto divoti di S. M., ad ogni modo la
frequenza degli eccessi, e la malitia, eccetera, è cresciuta
a segno, che ha posto in necessità l'Eccell. Sua, eccetera.
Onde, col parere del Senato et di una Giunta, eccetera,
ha risoluto che si pubblichi la presente.
64
– E cominciando dagli atti tirannici, mostrando l'esperienza
che molti, così nelle Città, come nelle Ville...
sentite? di questo Stato, con tirannide esercitano concussioni
et opprimono i più deboli in varii modi, come in
operare che si facciano contratti violenti di compre, d'affitti...
eccetera: dove sei? ah! ecco; sentite: che seguano
o non seguano matrimonii. Eh?
– È il mio caso, – disse Renzo.
– Sentite, sentite, c'è ben altro; e poi vedremo la pena.
Si testifichi, o non si testifichi; che uno si parta dal luogo
dove abita, eccetera; che quello paghi un debito;
quell'altro non lo molesti, quello vada al suo molino:
tutto questo non ha che far con noi. Ah ci siamo: quel
prete non faccia quello che è obbligato per l'uficio suo,
o faccia cose che non gli toccano. Eh?
– Pare che abbian fatta la grida apposta per me.
– Eh? non è vero? sentite, sentite: et altre simili violenze,
quali seguono da feudatarii, nobili, mediocri, vili,
et plebei. Non se ne scappa: ci son tutti: è come la valle
di Giosafat. Sentite ora la pena. Tutte queste et altre simili
male attioni, benché siano proibite, nondimeno,
convenendo metter mano a maggior rigore, S. E., per la
presente, non derogando, eccetera, ordina e comanda
che contra li contravventori in qualsivoglia dei suddetti
capi, o altro simile, si proceda da tutti li giudici ordinarii
di questo Stato a pena pecuniaria e corporale, ancora di
relegatione o di galera, e fino alla morte... una piccola
bagattella! all'arbitrio dell'Eccellenza Sua, o del Senato,
secondo la qualità dei casi, persone e circostanze. E
65
questo ir–re–mis–si–bil–mente e con ogni rigore, eccetera.
Ce n'è della roba, eh? E vedete qui le sottoscrizioni:
Gonzalo Fernandez de Cordova; e più in giù: Platonus;
e qui ancora: Vidit Ferrer: non ci manca niente.
Mentre il dottore leggeva, Renzo gli andava dietro
lentamente con l'occhio, cercando di cavar il costrutto
chiaro, e di mirar proprio quelle sacrosante parole, che
gli parevano dover esser il suo aiuto. Il dottore, vedendo
il nuovo cliente più attento che atterrito, si maravigliava.
"Che sia matricolato costui", pensava tra sé. – Ah! ah! –
gli disse poi: – vi siete però fatto tagliare il ciuffo. Avete
avuto prudenza: però, volendo mettervi nelle mie mani,
non faceva bisogno. Il caso è serio; ma voi non sapete
quel che mi basti l'animo di fare, in un'occasione.
Per intender quest'uscita del dottore, bisogna sapere,
o rammentarsi che, a quel tempo, i bravi di mestiere, e i
facinorosi d'ogni genere, usavan portare un lungo ciuffo,
che si tiravan poi sul volto, come una visiera, all'atto
d'affrontar qualcheduno, ne' casi in cui stimasser necessario
di travisarsi, e l'impresa fosse di quelle, che richiedevano
nello stesso tempo forza e prudenza. Le gride
non erano state in silenzio su questa moda. Comanda
Sua Eccellenza (il marchese de la Hynojosa) che chi
porterà i capelli di tal lunghezza che coprano il fronte
fino alli cigli esclusivamente, ovvero porterà la trezza, o
avanti o dopo le orecchie, incorra la pena di trecento
scudi; et in caso d'inhabilità, di tre anni di galera, per la
prima volta, e per la seconda, oltre la suddetta, maggiore
ancora, pecuniaria et corporale, all'arbitrio di Sua Eccel-
66
lenza.
Permette però che, per occasione di trovarsi alcuno
calvo, o per altra ragionevole causa di segnale o ferita,
possano quelli tali, per maggior decoro e sanità loro,
portare i capelli tanto lunghi, quanto sia bisogno per coprire
simili mancamenti e niente di più; avvertendo bene
a non eccedere il dovere e pura necessità, per (non) incorrere
nella pena agli altri contraffacienti imposta.
E parimente comanda a' barbieri, sotto pena di cento
scudi o di tre tratti di corda da esser dati loro in pubblico,
et maggiore anco corporale, all'arbitrio come sopra,
che non lascino a quelli che toseranno, sorte alcuna di
dette trezze, zuffi, rizzi, né capelli più lunghi dell'ordinario,
così nella fronte come dalle bande, e dopo le
orecchie, ma che siano tutti uguali, come sopra, salvo
nel caso dei calvi, o altri difettosi, come si è detto. Il
ciuffo era dunque quasi una parte dell'armatura, e un distintivo
de' bravacci e degli scapestrati; i quali poi da ciò
vennero comunemente chiamati ciuffi. Questo termine è
rimasto e vive tuttavia, con significazione più mitigata,
nel dialetto: e non ci sarà forse nessuno de' nostri lettori
milanesi, che non si rammenti d'aver sentito, nella sua
fanciullezza, o i parenti, o il maestro, o qualche amico
di casa, o qualche persona di servizio, dir di lui: è un
ciuffo, è un ciuffetto.
– In verità, da povero figliuolo, – rispose Renzo, – io
non ho mai portato ciuffo in vita mia.
– Non facciam niente, – rispose il dottore, scotendo il
capo, con un sorriso, tra malizioso e impaziente. – Se
67
non avete fede in me, non facciam niente. Chi dice le
bugie al dottore, vedete figliuolo, è uno sciocco che dirà
la verità al giudice. All'avvocato bisogna raccontar le
cose chiare: a noi tocca poi a imbrogliarle. Se volete
ch'io v'aiuti, bisogna dirmi tutto, dall'a fino alla zeta, col
cuore in mano, come al confessore. Dovete nominarmi
la persona da cui avete avuto il mandato: sarà naturalmente
persona di riguardo; e, in questo caso, io anderò
da lui, a fare un atto di dovere. Non gli dirò, vedete,
ch'io sappia da voi, che v'ha mandato lui: fidatevi. Gli
dirò che vengo ad implorar la sua protezione, per un povero
giovine calunniato. E con lui prenderò i concerti
opportuni, per finir l'affare lodevolmente. Capite bene
che, salvando sé, salverà anche voi. Se poi la scappata
fosse tutta vostra, via, non mi ritiro: ho cavato altri da
peggio imbrogli... Purché non abbiate offeso persona di
riguardo, intendiamoci, m'impegno a togliervi d'impiccio:
con un po' di spesa, intendiamoci. Dovete dirmi chi
sia l'offeso, come si dice: e, secondo la condizione, la
qualità e l'umore dell'amico, si vedrà se convenga più di
tenerlo a segno con le protezioni, o trovar qualche modo
d'attaccarlo noi in criminale, e mettergli una pulce nell'orecchio;
perché, vedete, a saper ben maneggiare le
gride, nessuno è reo, e nessuno è innocente. In quanto al
curato, se è persona di giudizio, se ne starà zitto; se fosse
una testolina, c'è rimedio anche per quelle. D'ogni intrigo
si può uscire; ma ci vuole un uomo: e il vostro
caso è serio; serio, vi dico, serio: la grida canta chiaro; e
se la cosa si deve decider tra la giustizia e voi, così a
68
quattr'occhi, state fresco. Io vi parlo da amico: le scappate
bisogna pagarle: se volete passarvela liscia, danari
e sincerità, fidarvi di chi vi vuol bene, ubbidire, far tutto
quello che vi sarà suggerito.
Mentre il dottore mandava fuori tutte queste parole,
Renzo lo stava guardando con un'attenzione estatica,
come un materialone sta sulla piazza guardando al giocator
di bussolotti, che, dopo essersi cacciata in bocca
stoppa e stoppa e stoppa, ne cava nastro e nastro e nastro,
che non finisce mai. Quand'ebbe però capito bene
cosa il dottore volesse dire, e quale equivoco avesse preso,
gli troncò il nastro in bocca, dicendo: – oh! signor
dottore, come l'ha intesa? l'è proprio tutta al rovescio. Io
non ho minacciato nessuno; io non fo di queste cose, io:
e domandi pure a tutto il mio comune, che sentirà che
non ho mai avuto che fare con la giustizia. La bricconeria
l'hanno fatta a me; e vengo da lei per sapere come ho
da fare per ottener giustizia; e son ben contento d'aver
visto quella grida.
– Diavolo! – esclamò il dottore, spalancando gli occhi.
– Che pasticci mi fate? Tant'è; siete tutti così: possibile
che non sappiate dirle chiare le cose?
– Ma mi scusi; lei non m'ha dato tempo: ora le racconterò
la cosa, com'è. Sappia dunque ch'io dovevo sposare
oggi, – e qui la voce di Renzo si commosse, – dovevo
sposare oggi una giovine, alla quale discorrevo, fin
da quest'estate; e oggi, come le dico, era il giorno stabilito
col signor curato, e s'era disposto ogni cosa. Ecco
che il signor curato comincia a cavar fuori certe scuse...
69
basta, per non tediarla, io l'ho fatto parlar chiaro, com'era
giusto; e lui m'ha confessato che gli era stato proibito,
pena la vita, di far questo matrimonio. Quel prepotente
di don Rodrigo...
– Eh via! – interruppe subito il dottore, aggrottando le
ciglia, aggrinzando il naso rosso, e storcendo la bocca, –
eh via! Che mi venite a rompere il capo con queste fandonie?
Fate di questi discorsi tra voi altri, che non sapete
misurar le parole; e non venite a farli con un galantuomo
che sa quanto valgono. Andate, andate; non sapete
quel che vi dite: io non m'impiccio con ragazzi; non
voglio sentir discorsi di questa sorte, discorsi in aria.
– Le giuro...
– Andate, vi dico: che volete ch'io faccia de' vostri
giuramenti? Io non c'entro: me ne lavo le mani –. E se le
andava stropicciando, come se le lavasse davvero. – Imparate
a parlare: non si viene a sorprender così un galantuomo.
– Ma senta, ma senta, – ripeteva indarno Renzo: il
dottore, sempre gridando, lo spingeva con le mani verso
l'uscio; e, quando ve l'ebbe cacciato, aprì, chiamò la serva,
e le disse: – restituite subito a quest'uomo quello che
ha portato: io non voglio niente, non voglio niente.
Quella donna non aveva mai, in tutto il tempo ch'era
stata in quella casa, eseguito un ordine simile: ma era
stato proferito con una tale risoluzione, che non esitò a
ubbidire. Prese le quattro povere bestie, e le diede a
Renzo, con un'occhiata di compassione sprezzante, che
pareva volesse dire: bisogna che tu l'abbia fatta bella.
70
Renzo voleva far cerimonie; ma il dottore fu inespugnabile;
e il giovine, più attonito e più stizzito che mai, dovette
riprendersi le vittime rifiutate, e tornar al paese, a
raccontar alle donne il bel costrutto della sua spedizione.
Le donne, nella sua assenza, dopo essersi tristamente
levate il vestito delle feste e messo quello del giorno di
lavoro, si misero a consultar di nuovo, Lucia singhiozzando
e Agnese sospirando. Quando questa ebbe ben
parlato de' grandi effetti che si dovevano sperare dai
consigli del dottore, Lucia disse che bisognava veder
d'aiutarsi in tutte le maniere; che il padre Cristoforo era
uomo non solo da consigliare, ma da metter l'opera sua,
quando si trattasse di sollevar poverelli; e che sarebbe
una gran bella cosa potergli far sapere ciò ch'era accaduto.
– Sicuro, – disse Agnese: e si diedero a cercare insieme
la maniera; giacché andar esse al convento, distante
di là forse due miglia, non se ne sentivano il coraggio,
in quel giorno: e certo nessun uomo di giudizio gliene
avrebbe dato il parere. Ma, nel mentre che bilanciavano
i partiti, si sentì un picchietto all'uscio, e, nello stesso
momento, un sommesso ma distinto – Deo gratias –.
Lucia, immaginandosi chi poteva essere, corse ad aprire;
e subito, fatto un piccolo inchino famigliare, venne
avanti un laico cercatore cappuccino, con la sua bisaccia
pendente alla spalla sinistra, e tenendone l'imboccatura
attortigliata e stretta nelle due mani sul petto.
– Oh fra Galdino! – dissero le due donne.
– Il Signore sia con voi, – disse il frate. – Vengo alla
71
cerca delle noci.
– Va' a prender le noci per i padri, – disse Agnese.
Lucia s'alzò, e s'avviò all'altra stanza, ma, prima d'entrarvi,
si trattenne dietro le spalle di fra Galdino, che rimaneva
diritto nella medesima positura; e, mettendo il
dito alla bocca, diede alla madre un'occhiata che chiedeva
il segreto, con tenerezza, con supplicazione, e anche
con una certa autorità.
Il cercatore, sbirciando Agnese così da lontano, disse:
– e questo matrimonio? Si doveva pur fare oggi: ho veduto
nel paese una certa confusione, come se ci fosse
una novità. Cos'è stato?
– Il signor curato è ammalato, e bisogna differire, –
rispose in fretta la donna. Se Lucia non faceva quel segno,
la risposta sarebbe probabilmente stata diversa. – E
come va la cerca? – soggiunse poi, per mutar discorso.
– Poco bene, buona donna, poco bene. Le son tutte
qui –. E, così dicendo, si levò la bisaccia d'addosso, e la
fece saltar tra le due mani. – Son tutte qui; e, per mettere
insieme questa bella abbondanza, ho dovuto picchiare a
dieci porte.
– Ma! le annate vanno scarse, fra Galdino; e, quando
s'ha a misurar il pane, non si può allargar la mano nel resto.
– E per far tornare il buon tempo, che rimedio c'è, la
mia donna? L'elemosina. Sapete di quel miracolo delle
noci, che avvenne, molt'anni sono, in quel nostro convento
di Romagna?
– No, in verità; raccontatemelo un poco.
72
– Oh! dovete dunque sapere che, in quel convento,
c'era un nostro padre, il quale era un santo, e si chiamava
il padre Macario. Un giorno d'inverno, passando per
una viottola, in un campo d'un nostro benefattore, uomo
dabbene anche lui, il padre Macario vide questo benefattore
vicino a un suo gran noce; e quattro contadini,
con le zappe in aria, che principiavano a scalzar la pianta,
per metterle le radici al sole. "Che fate voi a quella
povera pianta?" domandò il padre Macario. "Eh! padre,
son anni e anni che la non mi vuol far noci; e io ne faccio
legna". "Lasciatela stare, disse il padre: sappiate che,
quest'anno, la farà più noci che foglie". Il benefattore,
che sapeva chi era colui che aveva detta quella parola,
ordinò subito ai lavoratori, che gettasser di nuovo la terra
sulle radici; e, chiamato il padre, che continuava la
sua strada, "padre Macario, gli disse, la metà della raccolta
sarà per il convento". Si sparse la voce della predizione;
e tutti correvano a guardare il noce. In fatti, a primavera,
fiori a bizzeffe, e, a suo tempo, noci a bizzeffe.
Il buon benefattore non ebbe la consolazione di bacchiarle;
perché andò, prima della raccolta, a ricevere il
premio della sua carità. Ma il miracolo fu tanto più
grande, come sentirete. Quel brav'uomo aveva lasciato
un figliuolo di stampa ben diversa. Or dunque, alla raccolta,
il cercatore andò per riscotere la metà ch'era dovuta
al convento; ma colui se ne fece nuovo affatto, ed
ebbe la temerità di rispondere che non aveva mai sentito
dire che i cappuccini sapessero far noci. Sapete ora cosa
avvenne? Un giorno, (sentite questa) lo scapestrato ave-
73
va invitato alcuni suoi amici dello stesso pelo, e, gozzovigliando,
raccontava la storia del noce, e rideva de' frati.
Que' giovinastri ebber voglia d'andar a vedere quello
sterminato mucchio di noci; e lui li mena su in granaio.
Ma sentite: apre l'uscio, va verso il cantuccio dov'era
stato riposto il gran mucchio, e mentre dice: guardate,
guarda egli stesso e vede... che cosa? Un bel mucchio di
foglie secche di noce. Fu un esempio questo? E il convento,
in vece di scapitare, ci guadagnò; perché, dopo
un così gran fatto, la cerca delle noci rendeva tanto, tanto,
che un benefattore, mosso a compassione del povero
cercatore, fece al convento la carità d'un asino, che aiutasse
a portar le noci a casa. E si faceva tant'olio, che
ogni povero veniva a prenderne, secondo il suo bisogno;
perché noi siam come il mare, che riceve acqua da tutte
le parti, e la torna a distribuire a tutti i fiumi.
Qui ricomparve Lucia, col grembiule così carico di
noci, che lo reggeva a fatica, tenendone le due cocche in
alto, con le braccia tese e allungate. Mentre fra Galdino,
levatasi di nuovo la bisaccia, la metteva giù, e ne scioglieva
la bocca, per introdurvi l'abbondante elemosina,
la madre fece un volto attonito e severo a Lucia, per la
sua prodigalità; ma Lucia le diede un'occhiata, che voleva
dire: mi giustificherò. Fra Galdino proruppe in elogi,
in augùri, in promesse, in ringraziamenti, e, rimessa la
bisaccia al posto, s'avviava. Ma Lucia, richiamatolo,
disse: – vorrei un servizio da voi; vorrei che diceste al
padre Cristoforo, che ho gran premura di parlargli, e che
mi faccia la carità di venir da noi poverette, subito subi-
74
to; perché non possiamo andar noi alla chiesa.
– Non volete altro? Non passerà un'ora che il padre
Cristoforo saprà il vostro desiderio.
– Mi fido.
– Non dubitate –. E così detto, se n'andò, un po' più
curvo e più contento, di quel che fosse venuto.
Al vedere che una povera ragazza mandava a chiamare,
con tanta confidenza, il padre Cristoforo, e che il cercatore
accettava la commissione, senza maraviglia e
senza difficoltà, nessun si pensi che quel Cristoforo fosse
un frate di dozzina, una cosa da strapazzo. Era anzi
uomo di molta autorità, presso i suoi, e in tutto il contorno;
ma tale era la condizione de' cappuccini, che nulla
pareva per loro troppo basso, né troppo elevato. Servir
gl'infimi, ed esser servito da' potenti, entrar ne' palazzi e
ne' tuguri, con lo stesso contegno d'umiltà e di sicurezza,
esser talvolta, nella stessa casa, un soggetto di passatempo,
e un personaggio senza il quale non si decideva
nulla, chieder l'elemosina per tutto, e farla a tutti quelli
che la chiedevano al convento, a tutto era avvezzo un
cappuccino. Andando per la strada, poteva ugualmente
abbattersi in un principe che gli baciasse riverentemente
la punta del cordone, o in una brigata di ragazzacci che,
fingendo d'esser alle mani tra loro, gl'inzaccherassero la
barba di fango. La parola "frate" veniva, in que' tempi,
proferita col più gran rispetto, e col più amaro disprezzo:
e i cappuccini, forse più d'ogni altr'ordine, eran oggetto
de' due opposti sentimenti, e provavano le due opposte
fortune; perché, non possedendo nulla, portando
75
un abito più stranamente diverso dal comune, facendo
più aperta professione d'umiltà, s'esponevan più da vicino
alla venerazione e al vilipendio che queste cose possono
attirare da' diversi umori, e dal diverso pensare degli
uomini.
Partito fra Galdino, – tutte quelle noci! – esclamò
Agnese: – in quest'anno!
– Mamma, perdonatemi, – rispose Lucia; – ma, se
avessimo fatta un'elemosina come gli altri, fra Galdino
avrebbe dovuto girare ancora, Dio sa quanto, prima d'aver
la bisaccia piena; Dio sa quando sarebbe tornato al
convento; e, con le ciarle che avrebbe fatte e sentite, Dio
sa se gli sarebbe rimasto in mente...
– Hai pensato bene; e poi è tutta carità che porta sempre
buon frutto, – disse Agnese, la quale, co' suoi difettucci,
era una gran buona donna, e si sarebbe, come si
dice, buttata nel fuoco per quell'unica figlia, in cui aveva
riposta tutta la sua compiacenza.
In questa, arrivò Renzo, ed entrando con un volto dispettoso
insieme e mortificato, gettò i capponi sur una
tavola; e fu questa l'ultima trista vicenda delle povere
bestie, per quel giorno.
– Bel parere che m'avete dato! – disse ad Agnese. –
M'avete mandato da un buon galantuomo, da uno che
aiuta veramente i poverelli! – E raccontò il suo abboccamento
col dottore. La donna, stupefatta di così trista riuscita,
voleva mettersi a dimostrare che il parere però era
buono, e che Renzo non doveva aver saputo far la cosa
come andava fatta; ma Lucia interruppe quella questio-
76
ne, annunziando che sperava d'aver trovato un aiuto migliore.
Renzo accolse anche questa speranza, come accade
a quelli che sono nella sventura e nell'impiccio. –
Ma, se il padre, – disse, – non ci trova un ripiego, lo troverò
io, in un modo o nell'altro.
Le donne consigliaron la pace, la pazienza, la prudenza.
– Domani, – disse Lucia, – il padre Cristoforo verrà
sicuramente; e vedrete che troverà qualche rimedio, di
quelli che noi poveretti non sappiam nemmeno immaginare.
– Lo spero; – disse Renzo, – ma, in ogni caso, saprò
farmi ragione, o farmela fare. A questo mondo c'è giustizia
finalmente.
Co' dolorosi discorsi, e con le andate e venute che si
son riferite, quel giorno era passato; e cominciava a imbrunire.
– Buona notte, – disse tristamente Lucia a Renzo, il
quale non sapeva risolversi d'andarsene.
– Buona notte, – rispose Renzo, ancor più tristamente.
– Qualche santo ci aiuterà, – replicò Lucia: – usate
prudenza, e rassegnatevi.
La madre aggiunse altri consigli dello stesso genere; e
lo sposo se n'andò, col cuore in tempesta, ripetendo
sempre quelle strane parole: – a questo mondo c'è giustizia,
finalmente! – Tant'è vero che un uomo sopraffatto
dal dolore non sa più quel che si dica.
77
CAPITOLO IV
Il sole non era ancor tutto apparso sull'orizzonte,
quando il padre Cristoforo uscì dal suo convento di Pescarenico,
per salire alla casetta dov'era aspettato. È Pescarenico
una terricciola, sulla riva sinistra dell'Adda, o
vogliam dire del lago, poco discosto dal ponte: un gruppetto
di case, abitate la più parte da pescatori, e addobbate
qua e là di tramagli e di reti tese ad asciugare. Il
convento era situato (e la fabbrica ne sussiste tuttavia) al
di fuori, e in faccia all'entrata della terra, con di mezzo
la strada che da Lecco conduce a Bergamo. Il cielo era
tutto sereno: di mano in mano che il sole s'alzava dietro
il monte, si vedeva la sua luce, dalle sommità de' monti
opposti, scendere, come spiegandosi rapidamente, giù
per i pendìi, e nella valle. Un venticello d'autunno, staccando
da' rami le foglie appassite del gelso, le portava a
cadere, qualche passo distante dall'albero. A destra e a
sinistra, nelle vigne, sui tralci ancor tesi, brillavan le foglie
rosseggianti a varie tinte; e la terra lavorata di fresco,
spiccava bruna e distinta ne' campi di stoppie biancastre
e luccicanti dalla guazza. La scena era lieta; ma
ogni figura d'uomo che vi apparisse, rattristava lo sguardo
e il pensiero. Ogni tanto, s'incontravano mendichi laceri
e macilenti, o invecchiati nel mestiere, o spinti allo-
78
ra dalla necessità a tender la mano. Passavano zitti accanto
al padre Cristoforo, lo guardavano pietosamente,
e, benché non avesser nulla a sperar da lui, giacché un
cappuccino non toccava mai moneta, gli facevano un inchino
di ringraziamento, per l'elemosina che avevan ricevuta,
o che andavano a cercare al convento. Lo spettacolo
de' lavoratori sparsi ne' campi, aveva qualcosa d'ancor
più doloroso. Alcuni andavan gettando le lor semente,
rade, con risparmio, e a malincuore, come chi arrischia
cosa che troppo gli preme; altri spingevan la vanga
come a stento, e rovesciavano svogliatamente la zolla.
La fanciulla scarna, tenendo per la corda al pascolo
la vaccherella magra stecchita, guardava innanzi, e si
chinava in fretta, a rubarle, per cibo della famiglia, qualche
erba, di cui la fame aveva insegnato che anche gli
uomini potevan vivere. Questi spettacoli accrescevano,
a ogni passo, la mestizia del frate, il quale camminava
già col tristo presentimento in cuore, d'andar a sentire
qualche sciagura.
"Ma perché si prendeva tanto pensiero di Lucia? E
perché, al primo avviso, s'era mosso con tanta sollecitudine,
come a una chiamata del padre provinciale? E chi
era questo padre Cristoforo?" Bisogna soddisfare a tutte
queste domande.
Il padre Cristoforo da *** era un uomo più vicino ai
sessanta che ai cinquant'anni. Il suo capo raso, salvo la
piccola corona di capelli, che vi girava intorno, secondo
il rito cappuccinesco, s'alzava di tempo in tempo, con un
movimento che lasciava trasparire un non so che d'altero
79
e d'inquieto; e subito s'abbassava, per riflessione d'umiltà.
La barba bianca e lunga, che gli copriva le guance e
il mento, faceva ancor più risaltare le forme rilevate della
parte superiore del volto, alle quali un'astinenza, già
da gran pezzo abituale, aveva assai più aggiunto di gravità
che tolto d'espressione. Due occhi incavati eran per
lo più chinati a terra, ma talvolta sfolgoravano, con vivacità
repentina; come due cavalli bizzarri, condotti a
mano da un cocchiere, col quale sanno, per esperienza,
che non si può vincerla, pure fanno, di tempo in tempo,
qualche sgambetto, che scontan subito, con una buona
tirata di morso.
Il padre Cristoforo non era sempre stato così, né sempre
era stato Cristoforo: il suo nome di battesimo era
Lodovico. Era figliuolo d'un mercante di *** (questi
asterischi vengon tutti dalla circospezione del mio anonimo)
che, ne' suoi ultim'anni, trovandosi assai fornito
di beni, e con quell'unico figliuolo, aveva rinunziato al
traffico, e s'era dato a viver da signore.
Nel suo nuovo ozio, cominciò a entrargli in corpo una
gran vergogna di tutto quel tempo che aveva speso a far
qualcosa in questo mondo. Predominato da una tal fantasia,
studiava tutte le maniere di far dimenticare ch'era
stato mercante: avrebbe voluto poterlo dimenticare anche
lui. Ma il fondaco, le balle, il libro, il braccio, gli
comparivan sempre nella memoria, come l'ombra di
Banco a Macbeth, anche tra la pompa delle mense, e il
sorriso de' parassiti. E non si potrebbe dire la cura che
dovevano aver que' poveretti, per schivare ogni parola
80
che potesse parere allusiva all'antica condizione del convitante.
Un giorno, per raccontarne una, un giorno, sul
finir della tavola, ne' momenti della più viva e schietta
allegria, che non si sarebbe potuto dire chi più godesse,
o la brigata di sparecchiare, o il padrone d'aver apparecchiato,
andava stuzzicando, con superiorità amichevole,
uno di que' commensali, il più onesto mangiatore del
mondo. Questo, per corrispondere alla celia, senza la
minima ombra di malizia, proprio col candore d'un bambino,
rispose: – eh! io fo l'orecchio del mercante –. Egli
stesso fu subito colpito dal suono della parola che gli era
uscita di bocca: guardò, con faccia incerta, alla faccia
del padrone, che s'era rannuvolata: l'uno e l'altro avrebber
voluto riprender quella di prima; ma non era possibile.
Gli altri convitati pensavano, ognun da sé, al modo
di sopire il piccolo scandolo, e di fare una diversione;
ma, pensando, tacevano, e, in quel silenzio, lo scandolo
era più manifesto. Ognuno scansava d'incontrar gli occhi
degli altri; ognuno sentiva che tutti eran occupati del
pensiero che tutti volevan dissimulare. La gioia, per
quel giorno, se n'andò; e l'imprudente o, per parlar con
più giustizia, lo sfortunato, non ricevette più invito. Così
il padre di Lodovico passò gli ultimi suoi anni in angustie
continue, temendo sempre d'essere schernito, e non
riflettendo mai che il vendere non è cosa più ridicola
che il comprare, e che quella professione di cui allora si
vergognava, l'aveva pure esercitata per tant'anni, in presenza
del pubblico, e senza rimorso. Fece educare il figlio
nobilmente, secondo la condizione de' tempi, e per
81
quanto gli era concesso dalle leggi e dalle consuetudini;
gli diede maestri di lettere e d'esercizi cavallereschi; e
morì, lasciandolo ricco e giovinetto.
Lodovico aveva contratte abitudini signorili; e gli
adulatori, tra i quali era cresciuto, l'avevano avvezzato
ad esser trattato con molto rispetto. Ma, quando volle
mischiarsi coi principali della sua città, trovò un fare
ben diverso da quello a cui era accostumato; e vide che,
a voler esser della lor compagnia, come avrebbe desiderato,
gli conveniva fare una nuova scuola di pazienza e
di sommissione, star sempre al di sotto, e ingozzarne
una, ogni momento. Una tal maniera di vivere non s'accordava,
né con l'educazione, né con la natura di Lodovico.
S'allontanò da essi indispettito. Ma poi ne stava
lontano con rammarico; perché gli pareva che questi veramente
avrebber dovuto essere i suoi compagni; soltanto
gli avrebbe voluti più trattabili. Con questo misto
d'inclinazione e di rancore, non potendo frequentarli famigliarmente,
e volendo pure aver che far con loro in
qualche modo, s'era dato a competer con loro di sfoggi e
di magnificenza, comprandosi così a contanti inimicizie,
invidie e ridicolo. La sua indole, onesta insieme e violenta,
l'aveva poi imbarcato per tempo in altre gare più
serie. Sentiva un orrore spontaneo e sincero per l'angherie
e per i soprusi: orrore reso ancor più vivo in lui dalla
qualità delle persone che più ne commettevano alla giornata;
ch'erano appunto coloro coi quali aveva più di
quella ruggine. Per acquietare, o per esercitare tutte queste
passioni in una volta, prendeva volentieri le parti
82
d'un debole sopraffatto, si piccava di farci stare un soverchiatore,
s'intrometteva in una briga, se ne tirava addosso
un'altra; tanto che, a poco a poco, venne a costituirsi
come un protettor degli oppressi, e un vendicatore
de' torti. L'impiego era gravoso; e non è da domandare
se il povero Lodovico avesse nemici, impegni e pensieri.
Oltre la guerra esterna, era poi tribolato continuamente
da contrasti interni; perché, a spuntarla in un impegno
(senza parlare di quelli in cui restava al di sotto), doveva
anche lui adoperar raggiri e violenze, che la sua coscienza
non poteva poi approvare. Doveva tenersi intorno un
buon numero di bravacci; e, così per la sua sicurezza,
come per averne un aiuto più vigoroso, doveva scegliere
i più arrischiati, cioè i più ribaldi; e vivere co' birboni,
per amor della giustizia. Tanto che, più d'una volta, o
scoraggito, dopo una trista riuscita, o inquieto per un pericolo
imminente, annoiato del continuo guardarsi, stomacato
della sua compagnia, in pensiero dell'avvenire,
per le sue sostanze che se n'andavan, di giorno in giorno,
in opere buone e in braverie, più d'una volta gli era
saltata la fantasia di farsi frate; che, a que' tempi, era il
ripiego più comune, per uscir d'impicci. Ma questa, che
sarebbe forse stata una fantasia per tutta la sua vita, divenne
una risoluzione, a causa d'un accidente, il più serio
che gli fosse ancor capitato.
Andava un giorno per una strada della sua città, seguito
da due bravi, e accompagnato da un tal Cristoforo,
altre volte giovine di bottega e, dopo chiusa questa, diventato
maestro di casa. Era un uomo di circa cinquan-
83
t'anni, affezionato, dalla gioventù, a Lodovico, che aveva
veduto nascere, e che, tra salario e regali, gli dava
non solo da vivere, ma di che mantenere e tirar su una
numerosa famiglia. Vide Lodovico spuntar da lontano
un signor tale, arrogante e soverchiatore di professione,
col quale non aveva mai parlato in vita sua, ma che gli
era cordiale nemico, e al quale rendeva, pur di cuore, il
contraccambio: giacché è uno de' vantaggi di questo
mondo, quello di poter odiare ed esser odiati, senza conoscersi.
Costui, seguito da quattro bravi, s'avanzava diritto,
con passo superbo, con la testa alta, con la bocca
composta all'alterigia e allo sprezzo. Tutt'e due camminavan
rasente al muro; ma Lodovico (notate bene) lo
strisciava col lato destro; e ciò, secondo una consuetudine,
gli dava il diritto (dove mai si va a ficcare il diritto!)
di non istaccarsi dal detto muro, per dar passo a chi si
fosse; cosa della quale allora si faceva gran caso. L'altro
pretendeva, all'opposto, che quel diritto competesse a
lui, come a nobile, e che a Lodovico toccasse d'andar
nel mezzo; e ciò in forza d'un'altra consuetudine. Perocché,
in questo, come accade in molti altri affari, erano in
vigore due consuetudini contrarie, senza che fosse deciso
qual delle due fosse la buona; il che dava opportunità
di fare una guerra, ogni volta che una testa dura s'abbattesse
in un'altra della stessa tempra. Que' due si venivano
incontro, ristretti alla muraglia, come due figure di
basso rilievo ambulanti. Quando si trovarono a viso a
viso, il signor tale, squadrando Lodovico, a capo alto,
col cipiglio imperioso, gli disse, in un tono corrispon-
84
dente di voce: – fate luogo.
– Fate luogo voi, – rispose Lodovico. – La diritta è
mia.
– Co' vostri pari, è sempre mia.
– Sì, se l'arroganza de' vostri pari fosse legge per i
pari miei. I bravi dell'uno e dell'altro eran rimasti fermi,
ciascuno dietro il suo padrone, guardandosi in cagnesco,
con le mani alle daghe, preparati alla battaglia. La gente
che arrivava di qua e di là, si teneva in distanza, a osservare
il fatto; e la presenza di quegli spettatori animava
sempre più il puntiglio de' contendenti.
– Nel mezzo, vile meccanico; o ch'io t'insegno una
volta come si tratta co' gentiluomini.
– Voi mentite ch'io sia vile.
– Tu menti ch'io abbia mentito –. Questa risposta era
di prammatica. – E, se tu fossi cavaliere, come son io, –
aggiunse quel signore, – ti vorrei far vedere, con la spada
e con la cappa, che il mentitore sei tu.
– È un buon pretesto per dispensarvi di sostener co'
fatti l'insolenza delle vostre parole.
– Gettate nel fango questo ribaldo, – disse il gentiluomo,
voltandosi a' suoi.
– Vediamo! – disse Lodovico, dando subitamente un
passo indietro, e mettendo mano alla spada.
– Temerario! – gridò l'altro, sfoderando la sua: – io
spezzerò questa, quando sarà macchiata del tuo vil sangue.
Così s'avventarono l'uno all'altro; i servitori delle due
parti si slanciarono alla difesa de' loro padroni. Il com-
85
battimento era disuguale, e per il numero, e anche perché
Lodovico mirava piuttosto a scansare i colpi, e a disarmare
il nemico, che ad ucciderlo; ma questo voleva
la morte di lui, a ogni costo. Lodovico aveva già ricevuta
al braccio sinistro una pugnalata d'un bravo, e una
sgraffiatura leggiera in una guancia, e il nemico principale
gli piombava addosso per finirlo; quando Cristoforo,
vedendo il suo padrone nell'estremo pericolo, andò
col pugnale addosso al signore. Questo, rivolta tutta la
sua ira contro di lui, lo passò con la spada. A quella vista,
Lodovico, come fuor di sé, cacciò la sua nel ventre
del feritore, il quale cadde moribondo, quasi a un punto
col povero Cristoforo. I bravi del gentiluomo, visto ch'era
finita, si diedero alla fuga, malconci: quelli di Lodovico,
tartassati e sfregiati anche loro, non essendovi più
a chi dare, e non volendo trovarsi impicciati nella gente,
che già accorreva, scantonarono dall'altra parte: e Lodovico
si trovò solo, con que' due funesti compagni ai piedi,
in mezzo a una folla.
– Com'è andata? – È uno. – Son due. – Gli ha fatto un
occhiello nel ventre. – Chi è stato ammazzato? – Quel
prepotente. – Oh santa Maria, che sconquasso! – Chi
cerca trova. – Una le paga tutte. – Ha finito anche lui. –
Che colpo! – Vuol essere una faccenda seria. – E quell'altro
disgraziato! – Misericordia! che spettacolo! – Salvatelo,
salvatelo. – Sta fresco anche lui. – Vedete com'è
concio! butta sangue da tutte le parti. – Scappi, scappi.
Non si lasci prendere.
Queste parole, che più di tutte si facevan sentire nel
86
frastono confuso di quella folla, esprimevano il voto comune;
e, col consiglio, venne anche l'aiuto. Il fatto era
accaduto vicino a una chiesa di cappuccini, asilo, come
ognun sa, impenetrabile allora a' birri, e a tutto quel
complesso di cose e di persone, che si chiamava la giustizia.
L'uccisore ferito fu quivi condotto o portato dalla
folla, quasi fuor di sentimento; e i frati lo ricevettero
dalle mani del popolo, che glielo raccomandava, dicendo:
– è un uomo dabbene che ha freddato un birbone superbo:
l'ha fatto per sua difesa: c'è stato tirato per i capelli.
Lodovico non aveva mai, prima d'allora, sparso sangue;
e, benché l'omicidio fosse, a que' tempi, cosa tanto
comune, che gli orecchi d'ognuno erano avvezzi a sentirlo
raccontare, e gli occhi a vederlo, pure l'impressione
ch'egli ricevette dal veder l'uomo morto per lui, e l'uomo
morto da lui, fu nuova e indicibile; fu una rivelazione di
sentimenti ancora sconosciuti. Il cadere del suo nemico,
l'alterazione di quel volto, che passava, in un momento,
dalla minaccia e dal furore, all'abbattimento e alla quiete
solenne della morte, fu una vista che cambiò, in un punto,
l'animo dell'uccisore. Strascinato al convento, non
sapeva quasi dove si fosse, né cosa si facesse; e, quando
fu tornato in sé, si trovò in un letto dell'infermeria, nelle
mani del frate chirurgo (i cappuccini ne avevano ordinariamente
uno in ogni convento), che accomodava faldelle
e fasce sulle due ferite ch'egli aveva ricevute nello
scontro. Un padre, il cui impiego particolare era d'assistere
i moribondi, e che aveva spesso avuto a render
87
questo servizio sulla strada, fu chiamato subito al luogo
del combattimento. Tornato, pochi minuti dopo, entrò
nell'infermeria, e, avvicinatosi al letto dove Lodovico
giaceva, – consolatevi – gli disse: – almeno è morto
bene, e m'ha incaricato di chiedere il vostro perdono, e
di portarvi il suo –. Questa parola fece rinvenire affatto
il povero Lodovico, e gli risvegliò più vivamente e più
distintamente i sentimenti ch'eran confusi e affollati nel
suo animo: dolore dell'amico, sgomento e rimorso del
colpo che gli era uscito di mano, e, nello stesso tempo,
un'angosciosa compassione dell'uomo che aveva ucciso.
– E l'altro? – domandò ansiosamente al frate.
– L'altro era spirato, quand'io arrivai. Frattanto, gli
accessi e i contorni del convento formicolavan di popolo
curioso: ma, giunta la sbirraglia, fece smaltir la folla, e
si postò a una certa distanza dalla porta, in modo però
che nessuno potesse uscirne inosservato. Un fratello del
morto, due suoi cugini e un vecchio zio, vennero pure,
armati da capo a piedi, con grande accompagnamento di
bravi; e si misero a far la ronda intorno, guardando, con
aria e con atti di dispetto minaccioso, que' curiosi, che
non osavan dire: gli sta bene; ma l'avevano scritto in
viso.
Appena Lodovico ebbe potuto raccogliere i suoi pensieri,
chiamato un frate confessore, lo pregò che cercasse
della vedova di Cristoforo, le chiedesse in suo nome
perdono d'essere stato lui la cagione, quantunque ben
certo involontaria, di quella desolazione, e, nello stesso
tempo, l'assicurasse ch'egli prendeva la famiglia sopra
88
di sé. Riflettendo quindi a' casi suoi, sentì rinascere più
che mai vivo e serio quel pensiero di farsi frate, che altre
volte gli era passato per la mente: gli parve che Dio
medesimo l'avesse messo sulla strada, e datogli un segno
del suo volere, facendolo capitare in un convento,
in quella congiuntura; e il partito fu preso. Fece chiamare
il guardiano, e gli manifestò il suo desiderio. N'ebbe
in risposta, che bisognava guardarsi dalle risoluzioni
precipitate; ma che, se persisteva, non sarebbe rifiutato.
Allora, fatto venire un notaro, dettò una donazione di
tutto ciò che gli rimaneva (ch'era tuttavia un bel patrimonio)
alla famiglia di Cristoforo: una somma alla vedova,
come se le costituisse una contraddote, e il resto a
otto figliuoli che Cristoforo aveva lasciati.
La risoluzione di Lodovico veniva molto a proposito
per i suoi ospiti, i quali, per cagion sua, erano in un bell'intrigo.
Rimandarlo dal convento, ed esporlo così alla
giustizia, cioè alla vendetta de' suoi nemici, non era partito
da metter neppure in consulta. Sarebbe stato lo stesso
che rinunziare a' propri privilegi, screditare il convento
presso il popolo, attirarsi il biasimo di tutti i cappuccini
dell'universo, per aver lasciato violare il diritto
di tutti, concitarsi contro tutte l'autorità ecclesiastiche, le
quali si consideravan come tutrici di questo diritto. Dall'altra
parte, la famiglia dell'ucciso, potente assai, e per
sé, e per le sue aderenze, s'era messa al punto di voler
vendetta; e dichiarava suo nemico chiunque s'attentasse
di mettervi ostacolo. La storia non dice che a loro dolesse
molto dell'ucciso, e nemmeno che una lagrima fosse
89
stata sparsa per lui, in tutto il parentado: dice soltanto
ch'eran tutti smaniosi d'aver nell'unghie l'uccisore, o
vivo o morto. Ora questo, vestendo l'abito di cappuccino,
accomodava ogni cosa. Faceva, in certa maniera,
un'emenda, s'imponeva una penitenza, si chiamava implicitamente
in colpa, si ritirava da ogni gara; era in
somma un nemico che depon l'armi. I parenti del morto
potevan poi anche, se loro piacesse, credere e vantarsi
che s'era fatto frate per disperazione, e per terrore del
loro sdegno. E, ad ogni modo, ridurre un uomo a spropriarsi
del suo, a tosarsi la testa, a camminare a piedi
nudi, a dormir sur un saccone, a viver d'elemosina, poteva
parere una punizione competente, anche all'offeso il
più borioso.
Il padre guardiano si presentò, con un'umiltà disinvolta,
al fratello del morto, e, dopo mille proteste di rispetto
per l'illustrissima casa, e di desiderio di compiacere ad
essa in tutto ciò che fosse fattibile, parlò del pentimento
di Lodovico, e della sua risoluzione, facendo garbatamente
sentire che la casa poteva esserne contenta, e insinuando
poi soavemente, e con maniera ancor più destra,
che, piacesse o non piacesse, la cosa doveva essere. Il
fratello diede in ismanie, che il cappuccino lasciò svaporare,
dicendo di tempo in tempo: – è un troppo giusto
dolore –. Fece intendere che, in ogni caso, la sua famiglia
avrebbe saputo prendersi una soddisfazione: e il
cappuccino, qualunque cosa ne pensasse, non disse di
no. Finalmente richiese, impose come una condizione,
che l'uccisor di suo fratello partirebbe subito da quella
90
città. Il guardiano, che aveva già deliberato che questo
fosse fatto, disse che si farebbe, lasciando che l'altro
credesse, se gli piaceva, esser questo un atto d'ubbidienza:
e tutto fu concluso. Contenta la famiglia, che ne
usciva con onore; contenti i frati, che salvavano un
uomo e i loro privilegi, senza farsi alcun nemico; contenti
i dilettanti di cavalleria, che vedevano un affare
terminarsi lodevolmente; contento il popolo, che vedeva
fuor d'impiccio un uomo ben voluto, e che, nello stesso
tempo, ammirava una conversione; contento finalmente,
e più di tutti, in mezzo al dolore, il nostro Lodovico, il
quale cominciava una vita d'espiazione e di servizio, che
potesse, se non riparare, pagare almeno il mal fatto, e
rintuzzare il pungolo intollerabile del rimorso. Il sospetto
che la sua risoluzione fosse attribuita alla paura, l'afflisse
un momento; ma si consolò subito, col pensiero
che anche quell'ingiusto giudizio sarebbe un gastigo per
lui, e un mezzo d'espiazione. Così, a trent'anni, si ravvolse
nel sacco; e, dovendo, secondo l'uso, lasciare il
suo nome, e prenderne un altro, ne scelse uno che gli
rammentasse, ogni momento, ciò che aveva da espiare:
e si chiamò fra Cristoforo.
Appena compita la cerimonia della vestizione, il
guardiano gl'intimò che sarebbe andato a fare il suo noviziato
a ***, sessanta miglia lontano, e che partirebbe
all'indomani. Il novizio s'inchinò profondamente, e chiese
una grazia. – Permettetemi, padre, – disse, – che, prima
di partir da questa città, dove ho sparso il sangue
d'un uomo, dove lascio una famiglia crudelmente offesa,
91
io la ristori almeno dell'affronto, ch'io mostri almeno il
mio rammarico di non poter risarcire il danno, col chiedere
scusa al fratello dell'ucciso, e gli levi, se Dio benedice
la mia intenzione, il rancore dall'animo –. Al guardiano
parve che un tal passo, oltre all'esser buono in sé,
servirebbe a riconciliar sempre più la famiglia col convento;
e andò diviato da quel signor fratello, ad esporgli
la domanda di fra Cristoforo. A proposta così inaspettata,
colui sentì, insieme con la maraviglia, un ribollimento
di sdegno, non però senza qualche compiacenza.
Dopo aver pensato un momento, – venga domani, – disse;
e assegnò l'ora. Il guardiano tornò, a portare al novizio
il consenso desiderato.
Il gentiluomo pensò subito che, quanto più quella
soddisfazione fosse solenne e clamorosa, tanto più accrescerebbe
il suo credito presso tutta la parentela, e
presso il pubblico; e sarebbe (per dirla con un'eleganza
moderna) una bella pagina nella storia della famiglia.
Fece avvertire in fretta tutti i parenti che, all'indomani, a
mezzogiorno, restassero serviti (così si diceva allora) di
venir da lui, a ricevere una soddisfazione comune. A
mezzogiorno, il palazzo brulicava di signori d'ogni età e
d'ogni sesso: era un girare, un rimescolarsi di gran cappe,
d'alte penne, di durlindane pendenti, un moversi librato
di gorgiere inamidate e crespe, uno strascico intralciato
di rabescate zimarre. Le anticamere, il cortile e
la strada formicolavan di servitori, di paggi, di bravi e di
curiosi. Fra Cristoforo vide quell'apparecchio, ne indovinò
il motivo, e provò un leggier turbamento; ma, dopo
92
un istante, disse tra sé: "sta bene: l'ho ucciso in pubblico,
alla presenza di tanti suoi nemici: quello fu scandalo,
questa è riparazione". Così, con gli occhi bassi, col
padre compagno al fianco, passò la porta di quella casa,
attraversò il cortile, tra una folla che lo squadrava con
una curiosità poco cerimoniosa; salì le scale, e, di mezzo
all'altra folla signorile, che fece ala al suo passaggio,
seguito da cento sguardi, giunse alla presenza del padron
di casa; il quale, circondato da' parenti più prossimi,
stava ritto nel mezzo della sala, con lo sguardo a terra,
e il mento in aria, impugnando, con la mano sinistra,
il pomo della spada, e stringendo con la destra il bavero
della cappa sul petto.
C'è talvolta, nel volto e nel contegno d'un uomo, un'espressione
così immediata, si direbbe quasi un'effusione
dell'animo interno, che, in una folla di spettatori, il giudizio
sopra quell'animo sarà un solo. Il volto e il contegno
di fra Cristoforo disser chiaro agli astanti, che non
s'era fatto frate, né veniva a quell'umiliazione per timore
umano: e questo cominciò a concigliarglieli tutti. Quando
vide l'offeso, affrettò il passo, gli si pose inginocchioni
ai piedi, incrociò le mani sul petto, e, chinando la
testa rasa, disse queste parole: – io sono l'omicida di suo
fratello. Sa Iddio se vorrei restituirglielo a costo del mio
sangue; ma, non potendo altro che farle inefficaci e tarde
scuse, la supplico d'accettarle per l'amor di Dio –.
Tutti gli occhi erano immobili sul novizio, e sul personaggio
a cui egli parlava; tutti gli orecchi eran tesi.
Quando fra Cristoforo tacque, s'alzò, per tutta la sala, un
93
mormorìo di pietà e di rispetto. Il gentiluomo, che stava
in atto di degnazione forzata, e d'ira compressa, fu turbato
da quelle parole; e, chinandosi verso l'inginocchiato,
– alzatevi, – disse, con voce alterata: – l'offesa... il
fatto veramente... ma l'abito che portate... non solo questo,
ma anche per voi... S'alzi, padre... Mio fratello...
non lo posso negare... era un cavaliere... era un uomo...
un po' impetuoso... un po' vivo. Ma tutto accade per disposizion
di Dio. Non se ne parli più... Ma, padre, lei
non deve stare in codesta positura –. E, presolo per le
braccia, lo sollevò. Fra Cristoforo, in piedi, ma col capo
chino, rispose: – io posso dunque sperare che lei m'abbia
concesso il suo perdono! E se l'ottengo da lei, da chi
non devo sperarlo? Oh! s'io potessi sentire dalla sua
bocca questa parola, perdono!
– Perdono? – disse il gentiluomo. – Lei non ne ha più
bisogno. Ma pure, poiché lo desidera, certo, certo, io le
perdono di cuore, e tutti...
– Tutti! tutti! – gridarono, a una voce, gli astanti. Il
volto del frate s'aprì a una gioia riconoscente, sotto la
quale traspariva però ancora un'umile e profonda compunzione
del male a cui la remissione degli uomini non
poteva riparare. Il gentiluomo, vinto da quell'aspetto, e
trasportato dalla commozione generale, gli gettò le braccia
al collo, e gli diede e ne ricevette il bacio di pace.
Un – bravo! bene! – scoppiò da tutte le parti della sala;
tutti si mossero, e si strinsero intorno al frate. Intanto
vennero servitori, con gran copia di rinfreschi. Il gentiluomo
si raccostò al nostro Cristoforo, il quale faceva
94
segno di volersi licenziare, e gli disse: – padre, gradisca
qualche cosa; mi dia questa prova d'amicizia –. E si
mise per servirlo prima d'ogni altro; ma egli, ritirandosi,
con una certa resistenza cordiale, – queste cose, – disse,
– non fanno più per me; ma non sarà mai ch'io rifiuti i
suoi doni. Io sto per mettermi in viaggio: si degni di farmi
portare un pane, perché io possa dire d'aver goduto la
sua carità, d'aver mangiato il suo pane, e avuto un segno
del suo perdono –. Il gentiluomo, commosso, ordinò che
così si facesse; e venne subito un cameriere, in gran
gala, portando un pane sur un piatto d'argento, e lo presentò
al padre; il quale, presolo e ringraziato, lo mise
nella sporta. Chiese quindi licenza; e, abbracciato di
nuovo il padron di casa, e tutti quelli che, trovandosi più
vicini a lui, poterono impadronirsene un momento, si liberò
da essi a fatica; ebbe a combatter nell'anticamere,
per isbrigarsi da' servitori, e anche da' bravi, che gli baciavano
il lembo dell'abito, il cordone, il cappuccio; e si
trovò nella strada, portato come in trionfo, e accompagnato
da una folla di popolo, fino a una porta della città;
d'onde uscì, cominciando il suo pedestre viaggio, verso
il luogo del suo noviziato.
Il fratello dell'ucciso, e il parentado, che s'erano
aspettati d'assaporare in quel giorno la trista gioia dell'orgoglio,
si trovarono in vece ripieni della gioia serena
del perdono e della benevolenza. La compagnia si trattenne
ancor qualche tempo, con una bonarietà e con una
cordialità insolita, in ragionamenti ai quali nessuno era
preparato, andando là. In vece di soddisfazioni prese, di
95
soprusi vendicati, d'impegni spuntati, le lodi del novizio,
la riconciliazione, la mansuetudine furono i temi della
conversazione. E taluno, che, per la cinquantesima volta,
avrebbe raccontato come il conte Muzio suo padre
aveva saputo, in quella famosa congiuntura, far stare a
dovere il marchese Stanislao, ch'era quel rodomonte che
ognun sa, parlò in vece delle penitenze e della pazienza
mirabile d'un fra Simone, morto molt'anni prima. Partita
la compagnia, il padrone, ancor tutto commosso, riandava
tra sé, con maraviglia, ciò che aveva inteso, ciò ch'egli
medesimo aveva detto; e borbottava tra i denti: – diavolo
d'un frate! – (bisogna bene che noi trascriviamo le
sue precise parole) – diavolo d'un frate! se rimaneva lì
in ginocchio, ancora per qualche momento, quasi quasi
gli chiedevo scusa io, che m'abbia ammazzato il fratello
–. La nostra storia nota espressamente che, da quel giorno
in poi, quel signore fu un po' men precipitoso, e un
po' più alla mano.
Il padre Cristoforo camminava, con una consolazione
che non aveva mai più provata, dopo quel giorno terribile,
ad espiare il quale tutta la sua vita doveva esser consacrata.
Il silenzio ch'era imposto a' novizi, l'osservava,
senza avvedersene, assorto com'era, nel pensiero delle
fatiche, delle privazioni e dell'umiliazioni che avrebbe
sofferte, per iscontare il suo fallo. Fermandosi, all'ora
della refezione, presso un benefattore, mangiò, con una
specie di voluttà, del pane del perdono: ma ne serbò un
pezzo, e lo ripose nella sporta, per tenerlo, come un ricordo
perpetuo.
96
Non è nostro disegno di far la storia della sua vita
claustrale: diremo soltanto che, adempiendo, sempre
con gran voglia, e con gran cura, gli ufizi che gli venivano
ordinariamente assegnati, di predicare e d'assistere
i moribondi, non lasciava mai sfuggire un'occasione d'esercitarne
due altri, che s'era imposti da sé: accomodar
differenze, e proteggere oppressi. In questo genio entrava,
per qualche parte, senza ch'egli se n'avvedesse, quella
sua vecchia abitudine, e un resticciolo di spiriti guerreschi,
che l'umiliazioni e le macerazioni non avevan
potuto spegner del tutto. Il suo linguaggio era abitualmente
umile e posato; ma, quando si trattasse di giustizia
o di verità combattuta, l'uomo s'animava, a un tratto,
dell'impeto antico, che, secondato e modificato da
un'enfasi solenne, venutagli dall'uso del predicare, dava
a quel linguaggio un carattere singolare. Tutto il suo
contegno, come l'aspetto, annunziava una lunga guerra,
tra un'indole focosa, risentita, e una volontà opposta,
abitualmente vittoriosa, sempre all'erta, e diretta da motivi
e da ispirazioni superiori. Un suo confratello ed
amico, che lo conosceva bene, l'aveva una volta paragonato
a quelle parole troppo espressive nella loro forma
naturale, che alcuni, anche ben educati, pronunziano,
quando la passione trabocca, smozzicate, con qualche
lettera mutata; parole che, in quel travisamento, fanno
però ricordare della loro energia primitiva.
Se una poverella sconosciuta, nel tristo caso di Lucia,
avesse chiesto l'aiuto del padre Cristoforo, egli sarebbe
corso immediatamente. Trattandosi poi di Lucia, accorse
97
con tanta più sollecitudine, in quanto conosceva e ammirava
l'innocenza di lei, era già in pensiero per i suoi
pericoli, e sentiva un'indegnazione santa, per la turpe
persecuzione della quale era divenuta l'oggetto. Oltre di
ciò, avendola consigliata, per il meno male, di non palesar
nulla, e di starsene quieta, temeva ora che il consiglio
potesse aver prodotto qualche tristo effetto; e alla
sollecitudine di carità, ch'era in lui come ingenita, s'aggiungeva,
in questo caso, quell'angustia scrupolosa che
spesso tormenta i buoni.
Ma, intanto che noi siamo stati a raccontare i fatti del
padre Cristoforo, è arrivato, s'è affacciato all'uscio; e le
donne, lasciando il manico dell'aspo che facevan girare
e stridere, si sono alzate, dicendo, a una voce: – oh padre
Cristoforo! sia benedetto!
98
CAPITOLO V
Il qual padre Cristoforo si fermò ritto sulla soglia, e,
appena ebbe data un'occhiata alle donne, dovette accorgersi
che i suoi presentimenti non eran falsi. Onde, con
quel tono d'interrogazione che va incontro a una trista
risposta, alzando la barba con un moto leggiero della testa
all'indietro, disse: – ebbene? – Lucia rispose con uno
scoppio di pianto. La madre cominciava a far le scuse
d'aver osato... ma il frate s'avanzò, e, messosi a sedere
sur un panchetto a tre piedi, troncò i complimenti, dicendo
a Lucia: – quietatevi, povera figliuola. E voi, –
disse poi ad Agnese, – raccontatemi cosa c'è! – Mentre
la buona donna faceva alla meglio la sua dolorosa relazione,
il frate diventava di mille colori, e ora alzava gli
occhi al cielo, ora batteva i piedi. Terminata la storia, si
coprì il volto con le mani, ed esclamò: – o Dio benedetto!
fino a quando...! – Ma, senza compir la frase, voltandosi
di nuovo alle donne: – poverette! – disse: – Dio vi
ha visitate. Povera Lucia!
– Non ci abbandonerà, padre? – disse questa, singhiozzando.
– Abbandonarvi! – rispose. – E con che faccia potrei
io chieder a Dio qualcosa per me, quando v'avessi abbandonata?
voi in questo stato! voi, ch'Egli mi confida!
99
Non vi perdete d'animo: Egli v'assisterà: Egli vede tutto:
Egli può servirsi anche d'un uomo da nulla come son io,
per confondere un... Vediamo, pensiamo quel che si possa
fare.
Così dicendo, appoggiò il gomito sinistro sul ginocchio,
chinò la fronte nella palma, e con la destra strinse
la barba e il mento, come per tener ferme e unite tutte le
potenze dell'animo. Ma la più attenta considerazione
non serviva che a fargli scorgere più distintamente quanto
il caso fosse pressante e intrigato, e quanto scarsi,
quanto incerti e pericolosi i ripieghi. "Mettere un po' di
vergogna a don Abbondio, e fargli sentire quanto manchi
al suo dovere? Vergogna e dovere sono un nulla per
lui, quando ha paura. E fargli paura? Che mezzi ho io
mai di fargliene una che superi quella che ha d'una
schioppettata? Informar di tutto il cardinale arcivescovo,
e invocar la sua autorità? Ci vuol tempo: e intanto? e
poi? Quand'anche questa povera innocente fosse maritata,
sarebbe questo un freno per quell'uomo? Chi sa a
qual segno possa arrivare?... E resistergli? Come? Ah!
se potessi, pensava il povero frate, se potessi tirar dalla
mia i miei frati di qui, que' di Milano! Ma! non è un affare
comune; sarei abbandonato. Costui fa l'amico del
convento, si spaccia per partigiano de' cappuccini: e i
suoi bravi non son venuti più d'una volta a ricoverarsi da
noi? Sarei solo in ballo; mi buscherei anche dell'inquieto,
dell'imbroglione, dell'accattabrighe; e, quel ch'è più,
potrei fors'anche, con un tentativo fuor di tempo, peggiorar
la condizione di questa poveretta". Contrappesato
100
il pro e il contro di questo e di quel partito, il migliore
gli parve d'affrontar don Rodrigo stesso, tentar di smoverlo
dal suo infame proposito, con le preghiere, coi terrori
dell'altra vita, anche di questa, se fosse possibile.
Alla peggio, si potrebbe almeno conoscere, per questa
via, più distintamente quanto colui fosse ostinato nel
suo sporco impegno, scoprir di più le sue intenzioni, e
prender consiglio da ciò.
Mentre il frate stava così meditando, Renzo, il quale,
per tutte le ragioni che ognun può indovinare, non sapeva
star lontano da quella casa, era comparso sull'uscio;
ma, visto il padre sopra pensiero, e le donne che facevan
cenno di non disturbarlo, si fermò sulla soglia, in silenzio.
Alzando la faccia, per comunicare alle donne il suo
progetto, il frate s'accorse di lui, e lo salutò in un modo
ch'esprimeva un'affezione consueta, resa più intensa dalla
pietà.
– Le hanno detto..., padre? – gli domandò Renzo, con
voce commossa.
– Pur troppo; e per questo son qui.
– Che dice di quel birbone...?
– Che vuoi ch'io dica di lui? Non è qui a sentire: che
gioverebbero le mie parole? Dico a te, il mio Renzo, che
tu confidi in Dio, e che Dio non t'abbandonerà.
– Benedette le sue parole! – esclamò il giovane. – Lei
non è di quelli che dan sempre torto a' poveri. Ma il signor
curato, e quel signor dottor delle cause perse...
– Non rivangare quello che non può servire ad altro
che a inquietarti inutilmente. Io sono un povero frate;
101
ma ti ripeto quel che ho detto a queste donne: per quel
poco che posso, non v'abbandonerò.
– Oh, lei non è come gli amici del mondo! Ciarloni!
Chi avesse creduto alle proteste che mi facevan costoro,
nel buon tempo; eh eh! Eran pronti a dare il sangue per
me; m'avrebbero sostenuto contro il diavolo. S'io avessi
avuto un nemico?... bastava che mi lasciassi intendere;
avrebbe finito presto di mangiar pane. E ora, se vedesse
come si ritirano... – A questo punto, alzando gli occhi al
volto del padre, vide che s'era tutto rannuvolato, e s'accorse
d'aver detto ciò che conveniva tacere. Ma volendo
raccomodarla, s'andava intrigando e imbrogliando: – volevo
dire... non intendo dire... cioè, volevo dire...
– Cosa volevi dire? E che? tu avevi dunque cominciato
a guastar l'opera mia, prima che fosse intrapresa!
Buon per te che sei stato disingannato in tempo. Che! tu
andavi in cerca d'amici... quali amici!... che non t'avrebber
potuto aiutare, neppur volendo! E cercavi di perder
Quel solo che lo può e lo vuole! Non sai tu che Dio è
l'amico de' tribolati, che confidano in Lui? Non sai tu
che, a metter fuori l'unghie, il debole non ci guadagna?
E quando pure... – A questo punto, afferrò fortemente il
braccio di Renzo: il suo aspetto, senza perder d'autorità,
s'atteggiò d'una compunzione solenne, gli occhi s'abbassarono,
la voce divenne lenta e come sotterranea: –
quando pure... è un terribile guadagno! Renzo! vuoi tu
confidare in me?... che dico in me, omiciattolo, fraticello?
Vuoi tu confidare in Dio?
– Oh sì! – rispose Renzo. – Quello è il Signore davve-
102
ro.
– Ebbene; prometti che non affronterai, che non provocherai
nessuno, che ti lascerai guidar da me.
– Lo prometto. Lucia fece un gran respiro, come se le
avesser levato un peso d'addosso; e Agnese disse: – bravo
figliuolo.
– Sentite, figliuoli, – riprese fra Cristoforo: – io anderò
oggi a parlare a quell'uomo. Se Dio gli tocca il cuore,
e dà forza alle mie parole, bene: se no, Egli ci farà trovare
qualche altro rimedio. Voi intanto, statevi quieti, ritirati,
scansate le ciarle, non vi fate vedere. Stasera, o
domattina al più tardi, mi rivedrete –. Detto questo,
troncò tutti i ringraziamenti e le benedizioni, e partì.
S'avviò al convento, arrivò a tempo d'andare in coro a
cantar sesta, desinò, e si mise subito in cammino, verso
il covile della fiera che voleva provarsi d'ammansare.
Il palazzotto di don Rodrigo sorgeva isolato, a somiglianza
d'una bicocca, sulla cima d'uno de' poggi ond'è
sparsa e rilevata quella costiera. A questa indicazione
l'anonimo aggiunge che il luogo (avrebbe fatto meglio a
scriverne alla buona il nome) era più in su del paesello
degli sposi, discosto da questo forse tre miglia, e quattro
dal convento. Appiè del poggio, dalla parte che guarda a
mezzogiorno, e verso il lago, giaceva un mucchietto di
casupole, abitate da contadini di don Rodrigo; ed era
come la piccola capitale del suo piccol regno. Bastava
passarvi, per esser chiarito della condizione e de' costumi
del paese. Dando un'occhiata nelle stanze terrene,
dove qualche uscio fosse aperto, si vedevano attaccati al
103
muro schioppi, tromboni, zappe, rastrelli, cappelli di paglia,
reticelle e fiaschetti da polvere, alla rinfusa. La
gente che vi s'incontrava erano omacci tarchiati e arcigni,
con un gran ciuffo arrovesciato sul capo, e chiuso in
una reticella; vecchi che, perdute le zanne, parevan sempre
pronti, chi nulla nulla gli aizzasse, a digrignar le
gengive; donne con certe facce maschie, e con certe
braccia nerborute, buone da venire in aiuto della lingua,
quando questa non bastasse: ne' sembianti e nelle mosse
de' fanciulli stessi, che giocavan per la strada, si vedeva
un non so che di petulante e di provocativo.
Fra Cristoforo attraversò il villaggio, salì per una
viuzza a chiocciola, e pervenne su una piccola spianata,
davanti al palazzotto. La porta era chiusa, segno che il
padrone stava desinando, e non voleva esser frastornato.
Le rade e piccole finestre che davan sulla strada, chiuse
da imposte sconnesse e consunte dagli anni, eran però
difese da grosse inferriate, e quelle del pian terreno tant'alte
che appena vi sarebbe arrivato un uomo sulle spalle
d'un altro. Regnava quivi un gran silenzio; e un passeggiero
avrebbe potuto credere che fosse una casa abbandonata,
se quattro creature, due vive e due morte,
collocate in simmetria, di fuori, non avesser dato un indizio
d'abitanti. Due grand'avoltoi, con l'ali spalancate, e
co' teschi penzoloni, l'uno spennacchiato e mezzo roso
dal tempo, l'altro ancor saldo e pennuto, erano inchiodati,
ciascuno sur un battente del portone; e due bravi,
sdraiati, ciascuno sur una delle panche poste a destra e a
sinistra, facevan la guardia, aspettando d'esser chiamati
104
a goder gli avanzi della tavola del signore. Il padre si
fermò ritto, in atto di chi si dispone ad aspettare; ma un
de' bravi s'alzò, e gli disse: – padre, padre, venga pure
avanti: qui non si fanno aspettare i cappuccini: noi siamo
amici del convento: e io ci sono stato in certi momenti
che fuori non era troppo buon'aria per me; e se mi
avesser tenuta la porta chiusa, la sarebbe andata male –.
Così dicendo, diede due picchi col martello. A quel suono
risposer subito di dentro gli urli e le strida di mastini
e di cagnolini; e, pochi momenti dopo, giunse borbottando
un vecchio servitore; ma, veduto il padre, gli fece
un grand'inchino, acquietò le bestie, con le mani e con la
voce, introdusse l'ospite in un angusto cortile, e richiuse
la porta. Accompagnatolo poi in un salotto, e guardandolo
con una cert'aria di maraviglia e di rispetto, disse: –
non è lei... il padre Cristoforo di Pescarenico?
– Per l'appunto.
– Lei qui?
– Come vedete, buon uomo.
– Sarà per far del bene. Del bene, – continuò mormorando
tra i denti, e rincamminandosi, – se ne può far per
tutto –. Attraversati due o tre altri salotti oscuri, arrivarono
all'uscio della sala del convito. Quivi un gran frastono
confuso di forchette, di coltelli, di bicchieri, di
piatti, e sopra tutto di voci discordi, che cercavano a vicenda
di soverchiarsi. Il frate voleva ritirarsi, e stava
contrastando dietro l'uscio col servitore, per ottenere
d'essere lasciato in qualche canto della casa, fin che il
pranzo fosse terminato; quando l'uscio s'aprì. Un certo
105
conte Attilio, che stava seduto in faccia (era un cugino
del padron di casa; e abbiam già fatta menzione di lui,
senza nominarlo), veduta una testa rasa e una tonaca, e
accortosi dell'intenzione modesta del buon frate, – ehi!
ehi! – gridò: – non ci scappi, padre riverito: avanti,
avanti –. Don Rodrigo, senza indovinar precisamente il
soggetto di quella visita, pure, per non so qual presentimento
confuso, n'avrebbe fatto di meno. Ma, poiché lo
spensierato d'Attilio aveva fatta quella gran chiamata,
non conveniva a lui di tirarsene indietro; e disse: – venga,
padre, venga –. Il padre s'avanzò, inchinandosi al padrone,
e rispondendo, a due mani, ai saluti de' commensali.
L'uomo onesto in faccia al malvagio, piace generalmente
(non dico a tutti) immaginarselo con la fronte
alta, con lo sguardo sicuro, col petto rilevato, con lo scilinguagnolo
bene sciolto. Nel fatto però, per fargli prender
quell'attitudine, si richiedon molte circostanze, le
quali ben di rado si riscontrano insieme. Perciò, non vi
maravigliate se fra Cristoforo, col buon testimonio della
sua coscienza, col sentimento fermissimo della giustizia
della causa che veniva a sostenere, con un sentimento
misto d'orrore e di compassione per don Rodrigo, stesse
con una cert'aria di suggezione e di rispetto, alla presenza
di quello stesso don Rodrigo, ch'era lì in capo di tavola,
in casa sua, nel suo regno, circondato d'amici, d'omaggi,
di tanti segni della sua potenza, con un viso da
far morire in bocca a chi si sia una preghiera, non che
un consiglio, non che una correzione, non che un rim-
106
provero. Alla sua destra sedeva quel conte Attilio suo
cugino, e, se fa bisogno di dirlo, suo collega di libertinaggio
e di soverchieria, il quale era venuto da Milano a
villeggiare, per alcuni giorni, con lui. A sinistra, e a un
altro lato della tavola, stava, con gran rispetto, temperato
però d'una certa sicurezza, e d'una certa saccenteria, il
signor podestà, quel medesimo a cui, in teoria, sarebbe
toccato a far giustizia a Renzo Tramaglino, e a fare star
a dovere don Rodrigo, come s'è visto di sopra. In faccia
al podestà, in atto d'un rispetto il più puro, il più sviscerato,
sedeva il nostro dottor Azzecca-garbugli, in cappa
nera, e col naso più rubicondo del solito: in faccia ai due
cugini, due convitati oscuri, de' quali la nostra storia
dice soltanto che non facevano altro che mangiare, chinare
il capo, sorridere e approvare ogni cosa che dicesse
un commensale, e a cui un altro non contraddicesse.
– Da sedere al padre, – disse don Rodrigo. Un servitore
presentò una sedia, sulla quale si mise il padre Cristoforo,
facendo qualche scusa al signore, d'esser venuto
in ora inopportuna. – Bramerei di parlarle da solo a solo,
con suo comodo, per un affare d'importanza, – soggiunse
poi, con voce più sommessa, all'orecchio di don Rodrigo.
– Bene, bene, parleremo; – rispose questo: – ma intanto
si porti da bere al padre. Il padre voleva schermirsi;
ma don Rodrigo, alzando la voce, in mezzo al trambusto
ch'era ricominciato, gridava: – no, per bacco, non
mi farà questo torto; non sarà mai vero che un cappuccino
vada via da questa casa, senza aver gustato del mio
107
vino, né un creditore insolente, senza aver assaggiate le
legna de' miei boschi –. Queste parole eccitarono un riso
universale, e interruppero un momento la questione che
s'agitava caldamente tra i commensali. Un servitore,
portando sur una sottocoppa un'ampolla di vino, e un
lungo bicchiere in forma di calice, lo presentò al padre;
il quale, non volendo resistere a un invito tanto pressante
dell'uomo che gli premeva tanto di farsi propizio, non
esitò a mescere, e si mise a sorbir lentamente il vino.
– L'autorità del Tasso non serve al suo assunto, signor
podestà riverito; anzi è contro di lei; – riprese a urlare il
conte Attilio: – perché quell'uomo erudito, quell'uomo
grande, che sapeva a menadito tutte le regole della cavalleria,
ha fatto che il messo d'Argante, prima d'esporre
la sfida ai cavalieri cristiani, chieda licenza al pio Buglione...
– Ma questo – replicava, non meno urlando, il podestà,
– questo è un di più, un mero di più, un ornamento
poetico, giacché il messaggiero è di sua natura inviolabile,
per diritto delle genti, jure gentium: e, senza andar
tanto a cercare, lo dice anche il proverbio: ambasciator
non porta pena. E, i proverbi, signor conte, sono la sapienza
del genere umano. E, non avendo il messaggiero
detto nulla in suo proprio nome, ma solamente presentata
la sfida in iscritto...
– Ma quando vorrà capire che quel messaggiero era
un asino temerario, che non conosceva le prime...?
– Con buona licenza di lor signori, – interruppe don
Rodrigo, il quale non avrebbe voluto che la questione
108
andasse troppo avanti: – rimettiamola nel padre Cristoforo;
e si stia alla sua sentenza.
– Bene, benissimo, – disse il conte Attilio, al quale
parve cosa molto garbata di far decidere un punto di cavalleria
da un cappuccino; mentre il podestà, più infervorato
di cuore nella questione, si chetava a stento, e
con un certo viso, che pareva volesse dire: ragazzate.
– Ma, da quel che mi pare d'aver capito, – disse il padre,
– non son cose di cui io mi deva intendere.
– Solite scuse di modestia di loro padri; – disse don
Rodrigo: – ma non mi scapperà. Eh via! sappiam bene
che lei non è venuta al mondo col cappuccio in capo, e
che il mondo l'ha conosciuto. Via, via: ecco la questione.
– Il fatto è questo, – cominciava a gridare il conte Attilio.
– Lasciate dir a me, che son neutrale, cugino, – riprese
don Rodrigo. – Ecco la storia. Un cavaliere spagnolo
manda una sfida a un cavalier milanese: il portatore, non
trovando il provocato in casa, consegna il cartello a un
fratello del cavaliere; il qual fratello legge la sfida, e in
risposta dà alcune bastonate al portatore. Si tratta...
– Ben date, ben applicate, – gridò il conte Attilio. –
Fu una vera ispirazione.
– Del demonio, – soggiunse il podestà. – Battere un
ambasciatore! persona sacra! Anche lei, padre, mi dirà
se questa è azione da cavaliere.
– Sì, signore, da cavaliere, – gridò il conte: – e lo lasci
dire a me, che devo intendermi di ciò che conviene a
109
un cavaliere. Oh, se fossero stati pugni, sarebbe un'altra
faccenda; ma il bastone non isporca le mani a nessuno.
Quello che non posso capire è perché le premano tanto
le spalle d'un mascalzone.
– Chi le ha parlato delle spalle, signor conte mio? Lei
mi fa dire spropositi che non mi son mai passati per la
mente. Ho parlato del carattere, e non di spalle, io. Parlo
sopra tutto del diritto delle genti. Mi dica un poco, di
grazia, se i feciali che gli antichi Romani mandavano a
intimar le sfide agli altri popoli, chiedevan licenza d'esporre
l'ambasciata: e mi trovi un poco uno scrittore che
faccia menzione che un feciale sia mai stato bastonato.
– Che hanno a far con noi gli ufiziali degli antichi
Romani? gente che andava alla buona, e che, in queste
cose, era indietro, indietro. Ma, secondo le leggi della
cavalleria moderna, ch'è la vera, dico e sostengo che un
messo il quale ardisce di porre in mano a un cavaliere
una sfida, senza avergliene chiesta licenza, è un temerario,
violabile violabilissimo, bastonabile bastonabilissimo...
– Risponda un poco a questo sillogismo.
– Niente, niente, niente.
– Ma ascolti, ma ascolti, ma ascolti. Percotere un disarmato
è atto proditorio; atqui il messo de quo era senz'arme;
ergo...
– Piano, piano, signor podestà.
– Che piano?
– Piano, le dico: cosa mi viene a dire? Atto proditorio
è ferire uno con la spada, per di dietro, o dargli una
110
schioppettata nella schiena: e, anche per questo, si posson
dar certi casi... ma stiamo nella questione. Concedo
che questo generalmente possa chiamarsi atto proditorio;
ma appoggiar quattro bastonate a un mascalzone!
Sarebbe bella che si dovesse dirgli: guarda che ti bastono:
come si direbbe a un galantuomo: mano alla spada.
E lei, signor dottor riverito, in vece di farmi de' sogghigni,
per farmi capire ch'è del mio parere, perché non sostiene
le mie ragioni, con la sua buona tabella, per aiutarmi
a persuader questo signore?
– Io... – rispose confusetto il dottore: – io godo di
questa dotta disputa; e ringrazio il bell'accidente che ha
dato occasione a una guerra d'ingegni così graziosa. E
poi, a me non compete di dar sentenza: sua signoria illustrissima
ha già delegato un giudice... qui il padre...
– È vero; – disse don Rodrigo: – ma come volete che
il giudice parli, quando i litiganti non vogliono stare zitti?
– Ammutolisco, – disse il conte Attilio. Il podestà
strinse le labbra, e alzò la mano, come in atto di rassegnazione.
– Ah sia ringraziato il cielo! A lei, padre, – disse don
Rodrigo, con una serietà mezzo canzonatoria.
– Ho già fatte le mie scuse, col dire che non me n'intendo,
– rispose fra Cristoforo, rendendo il bicchiere a
un servitore.
– Scuse magre: – gridarono i due cugini: – vogliamo
la sentenza!
– Quand'è così, – riprese il frate, – il mio debole pare-
111
re sarebbe che non vi fossero né sfide, né portatori, né
bastonate.
I commensali si guardarono l'un con l'altro maravigliati.
– Oh questa è grossa! – disse il conte Attilio. – Mi
perdoni, padre, ma è grossa. Si vede che lei non conosce
il mondo.
– Lui? – disse don Rodrigo: – me lo volete far ridire:
lo conosce, cugino mio, quanto voi: non è vero, padre?
Dica, dica, se non ha fatta la sua carovana?
In vece di rispondere a quest'amorevole domanda, il
padre disse una parolina in segreto a sé medesimo:
"queste vengono a te; ma ricordati, frate, che non sei qui
per te, e che tutto ciò che tocca te solo, non entra nel
conto".
– Sarà, – disse il cugino: – ma il padre... come si chiama
il padre?
– Padre Cristoforo – rispose più d'uno.
– Ma, padre Cristoforo, padron mio colendissimo,
con queste sue massime, lei vorrebbe mandare il mondo
sottosopra. Senza sfide! Senza bastonate! Addio il punto
d'onore: impunità per tutti i mascalzoni. Per buona sorte
che il supposto è impossibile.
– Animo, dottore, – scappò fuori don Rodrigo, che
voleva sempre più divertire la disputa dai due primi
contendenti, – animo, a voi, che, per dar ragione a tutti,
siete un uomo. Vediamo un poco come farete per dar ragione
in questo al padre Cristoforo.
– In verità, – rispose il dottore, tenendo brandita in
112
aria la forchetta, e rivolgendosi al padre, – in verità io
non so intendere come il padre Cristoforo, il quale è insieme
il perfetto religioso e l'uomo di mondo, non abbia
pensato che la sua sentenza, buona, ottima e di giusto
peso sul pulpito, non val niente, sia detto col dovuto rispetto,
in una disputa cavalleresca. Ma il padre sa, meglio
di me, che ogni cosa è buona a suo luogo; e io credo
che, questa volta, abbia voluto cavarsi, con una celia,
dall'impiccio di proferire una sentenza.
Che si poteva mai rispondere a ragionamenti dedotti
da una sapienza così antica, e sempre nuova? Niente: e
così fece il nostro frate.
Ma don Rodrigo, per voler troncare quella questione,
ne venne a suscitare un'altra. – A proposito, – disse, – ho
sentito che a Milano correvan voci d'accomodamento.
Il lettore sa che in quell'anno si combatteva per la
successione al ducato di Mantova, del quale, alla morte
di Vincenzo Gonzaga, che non aveva lasciata prole legittima,
era entrato in possesso il duca di Nevers, suo
parente più prossimo. Luigi XIII, ossia il cardinale di
Richelieu, sosteneva quel principe, suo ben affetto, e naturalizzato
francese: Filippo IV, ossia il conte d'Olivares,
comunemente chiamato il conte duca, non lo voleva
lì, per le stesse ragioni; e gli aveva mosso guerra. Siccome
poi quel ducato era feudo dell'impero, così le due
parti s'adoperavano, con pratiche, con istanze, con minacce,
presso l'imperator Ferdinando II, la prima perché
accordasse l'investitura al nuovo duca; la seconda perché
gliela negasse, anzi aiutasse a cacciarlo da quello
113
stato.
– Non son lontano dal credere, – disse il conte Attilio,
– che le cose si possano accomodare. Ho certi indizi...
– Non creda, signor conte, non creda, – interruppe il
podestà. – Io, in questo cantuccio, posso saperle le cose;
perché il signor castellano spagnolo, che, per sua bontà,
mi vuole un po' di bene, e per esser figliuolo d'un creato
del conte duca, è informato d'ogni cosa...
– Le dico che a me accade ogni giorno di parlare in
Milano con ben altri personaggi; e so di buon luogo che
il papa, interessatissimo, com'è, per la pace, ha fatto
proposizioni...
– Così dev'essere; la cosa è in regola; sua santità fa il
suo dovere; un papa deve sempre metter bene tra i principi
cristiani; ma il conte duca ha la sua politica, e...
– E, e, e; sa lei, signor mio, come la pensi l'imperatore,
in questo momento? Crede lei che non ci sia altro
che Mantova a questo mondo? le cose a cui si deve pensare
son molte, signor mio. Sa lei, per esempio, fino a
che segno l'imperatore possa ora fidarsi di quel suo principe
di Valdistano o di Vallistai, o come lo chiamano, e
se...
– Il nome legittimo in lingua alemanna, – interruppe
ancora il podestà, – è Vagliensteino, come l'ho sentito
proferir più volte dal nostro signor castellano spagnolo.
Ma stia pur di buon animo, che...
– Mi vuole insegnare...? – riprendeva il conte; ma don
Rodrigo gli dié d'occhio, per fargli intendere che, per
amor suo, cessasse di contraddire. Il conte tacque, e il
114
podestà, come un bastimento disimbrogliato da una secca,
continuò, a vele gonfie, il corso della sua eloquenza.
– Vagliensteino mi dà poco fastidio; perché il conte
duca ha l'occhio a tutto, e per tutto; e se Vagliensteino
vorrà fare il bell'umore, saprà ben lui farlo rigar diritto,
con le buone, o con le cattive. Ha l'occhio per tutto,
dico, e le mani lunghe; e, se ha fisso il chiodo, come l'ha
fisso, e giustamente, da quel gran politico che è, che il
signor duca di Nivers non metta le radici in Mantova, il
signor duca di Nivers non ce le metterà; e il signor cardinale
di Riciliù farà un buco nell'acqua. Mi fa pur ridere
quel caro signor cardinale, a voler cozzare con un
conte duca, con un Olivares. Dico il vero, che vorrei rinascere
di qui a dugent'anni, per sentir cosa diranno i
posteri, di questa bella pretensione. Ci vuol altro che invidia;
testa vuol esser: e teste come la testa d'un conte
duca, ce n'è una sola al mondo. Il conte duca, signori
miei, – proseguiva il podestà, sempre col vento in poppa,
e un po' maravigliato anche lui di non incontrar mai
uno scoglio: – il conte duca è una volpe vecchia, parlando
col dovuto rispetto, che farebbe perder la traccia a
chi si sia: e, quando accenna a destra, si può esser sicuri
che batterà a sinistra: ond'è che nessuno può mai vantarsi
di conoscere i suoi disegni; e quegli stessi che devon
metterli in esecuzione, quegli stessi che scrivono i dispacci,
non ne capiscon niente. Io posso parlare con
qualche cognizion di causa; perché quel brav'uomo del
signor castellano si degna di trattenersi meco, con qualche
confidenza. Il conte duca, viceversa, sa appuntino
115
cosa bolle in pentola di tutte l'altre corti; e tutti que' politiconi
(che ce n'è di diritti assai, non si può negare)
hanno appena immaginato un disegno, che il conte duca
te l'ha già indovinato, con quella sua testa, con quelle
sue strade coperte, con que' suoi fili tesi per tutto. Quel
pover'uomo del cardinale di Riciliù tenta di qua, fiuta di
là, suda, s'ingegna: e poi? quando gli è riuscito di scavare
una mina, trova la contrammina già bell'e fatta dal
conte duca...
Sa il cielo quando il podestà avrebbe preso terra; ma
don Rodrigo, stimolato anche da' versacci che faceva il
cugino, si voltò all'improvviso, come se gli venisse un'ispirazione,
a un servitore, e gli accennò che portasse un
certo fiasco.
– Signor podestà, e signori miei! – disse poi: – un
brindisi al conte duca; e mi sapranno dire se il vino sia
degno del personaggio –. Il podestà rispose con un inchino,
nel quale traspariva un sentimento di riconoscenza
particolare; perché tutto ciò che si faceva o si diceva
in onore del conte duca, lo riteneva in parte come fatto a
sé.
– Viva mill'anni don Gasparo Guzman, conte d'Olivares,
duca di san Lucar, gran privato del re don Filippo il
grande, nostro signore! – esclamò, alzando il bicchiere.
Privato, chi non lo sapesse, era il termine in uso, a
que' tempi, per significare il favorito d'un principe.
– Viva mill'anni! – risposer tutti.
– Servite il padre, – disse don Rodrigo.
– Mi perdoni; – rispose il padre: – ma ho già fatto un
116
disordine, e non potrei...
– Come! – disse don Rodrigo: – si tratta d'un brindisi
al conte duca. Vuol dunque far credere ch'ella tenga dai
navarrini?
Così si chiamavano allora, per ischerno, i Francesi,
dai principi di Navarra, che avevan cominciato, con Enrico
IV, a regnar sopra di loro.
A tale scongiuro, convenne bere. Tutti i commensali
proruppero in esclamazioni, e in elogi del vino; fuor che
il dottore, il quale, col capo alzato, con gli occhi fissi,
con le labbra strette, esprimeva molto più che non
avrebbe potuto far con parole.
– Che ne dite eh, dottore? – domandò don Rodrigo.
Tirato fuor del bicchiere un naso più vermiglio e più lucente
di quello, il dottore rispose, battendo con enfasi
ogni sillaba: – dico, proferisco, e sentenzio che questo è
l'Olivares de' vini: censui, et in eam ivi sententiam, che
un liquor simile non si trova in tutti i ventidue regni del
re nostro signore, che Dio guardi: dichiaro e definisco
che i pranzi dell'illustrissimo signor don Rodrigo vincono
le cene d'Eliogabalo; e che la carestia è bandita e
confinata in perpetuo da questo palazzo, dove siede e regna
la splendidezza.
– Ben detto! ben definito! – gridarono, a una voce, i
commensali: ma quella parola, carestia, che il dottore
aveva buttata fuori a caso, rivolse in un punto tutte le
menti a quel tristo soggetto; e tutti parlarono della carestia.
Qui andavan tutti d'accordo, almeno nel principale;
ma il fracasso era forse più grande che se ci fosse stato
117
disparere. Parlavan tutti insieme. – Non c'è carestia, –
diceva uno: – sono gl'incettatori...
– E i fornai, – diceva un altro: – che nascondono il
grano. Impiccarli.
– Appunto; impiccarli, senza misericordia.
– De' buoni processi, – gridava il podestà.
– Che processi? – gridava più forte il conte Attilio: –
giustizia sommaria. Pigliarne tre o quattro o cinque o
sei, di quelli che, per voce pubblica, son conosciuti
come i più ricchi e i più cani, e impiccarli.
– Esempi! esempi! senza esempi non si fa nulla.
– Impiccarli! impiccarli!; e salterà fuori grano da tutte
le parti. Chi, passando per una fiera, s'è trovato a goder
l'armonia che fa una compagnia di cantambanchi, quando,
tra una sonata e l'altra, ognuno accorda il suo stromento,
facendolo stridere quanto più può, affine di sentirlo
distintamente, in mezzo al rumore degli altri, s'immagini
che tale fosse la consonanza di quei, se si può
dire, discorsi. S'andava intanto mescendo e rimescendo
di quel tal vino; e le lodi di esso venivano, com'era giusto,
frammischiate alle sentenze di giurisprudenza economica;
sicché le parole che s'udivan più sonore e più
frequenti, erano: ambrosia, e impiccarli.
Don Rodrigo intanto dava dell'occhiate al solo che
stava zitto; e lo vedeva sempre lì fermo, senza dar segno
d'impazienza né di fretta, senza far atto che tendesse a
ricordare che stava aspettando; ma in aria di non voler
andarsene, prima d'essere stato ascoltato. L'avrebbe
mandato a spasso volentieri, e fatto di meno di quel col-
118
loquio; ma congedare un cappuccino, senza avergli dato
udienza, non era secondo le regole della sua politica.
Poiché la seccatura non si poteva scansare, si risolvette
d'affrontarla subito, e di liberarsene; s'alzò da tavola, e
seco tutta la rubiconda brigata, senza interrompere il
chiasso. Chiesta poi licenza agli ospiti, s'avvicinò, in
atto contegnoso, al frate, che s'era subito alzato con gli
altri; gli disse: – eccomi a' suoi comandi –; e lo condusse
in un'altra sala.
119
CAPITOLO VI
– In che posso ubbidirla? – disse don Rodrigo, piantandosi
in piedi nel mezzo della sala. Il suono delle parole
era tale; ma il modo con cui eran proferite, voleva
dir chiaramente: bada a chi sei davanti, pesa le parole, e
sbrigati.
Per dar coraggio al nostro fra Cristoforo, non c'era
mezzo più sicuro e più spedito, che prenderlo con maniera
arrogante. Egli che stava sospeso, cercando le parole,
e facendo scorrere tra le dita le ave marie della corona
che teneva a cintola, come se in qualcheduna di
quelle sperasse di trovare il suo esordio; a quel fare di
don Rodrigo, si sentì subito venir sulle labbra più parole
del bisogno. Ma pensando quanto importasse di non
guastare i fatti suoi o, ciò ch'era assai più, i fatti altrui,
corresse e temperò le frasi che gli si eran presentate alla
mente, e disse, con guardinga umiltà: – vengo a proporle
un atto di giustizia, a pregarla d'una carità. Cert'uomini
di mal affare hanno messo innanzi il nome di vossignoria
illustrissima, per far paura a un povero curato, e
impedirgli di compire il suo dovere, e per soverchiare
due innocenti. Lei può, con una parola, confonder coloro,
restituire al diritto la sua forza, e sollevar quelli a cui
è fatta una così crudel violenza. Lo può; e potendolo...
120
la coscienza, l'onore...
– Lei mi parlerà della mia coscienza, quando verrò a
confessarmi da lei. In quanto al mio onore, ha da sapere
che il custode ne son io, e io solo; e che chiunque ardisce
entrare a parte con me di questa cura, lo riguardo
come il temerario che l'offende.
Fra Cristoforo, avvertito da queste parole che quel signore
cercava di tirare al peggio le sue, per volgere il discorso
in contesa, e non dargli luogo di venire alle strette,
s'impegnò tanto più alla sofferenza, risolvette di
mandar giù qualunque cosa piacesse all'altro di dire, e
rispose subito, con un tono sommesso: – se ho detto
cosa che le dispiaccia, è stato certamente contro la mia
intenzione. Mi corregga pure, mi riprenda, se non so
parlare come si conviene; ma si degni ascoltarmi. Per
amor del cielo, per quel Dio, al cui cospetto dobbiam
tutti comparire... – e, così dicendo, aveva preso tra le
dita, e metteva davanti agli occhi del suo accigliato
ascoltatore il teschietto di legno attaccato alla sua corona,
– non s'ostini a negare una giustizia così facile, e
così dovuta a de' poverelli. Pensi che Dio ha sempre gli
occhi sopra di loro, e che le loro grida, i loro gemiti
sono ascoltati lassù. L'innocenza è potente al suo...
– Eh, padre! – interruppe bruscamente don Rodrigo: –
il rispetto ch'io porto al suo abito è grande: ma se qualche
cosa potesse farmelo dimenticare, sarebbe il vederlo
indosso a uno che ardisse di venire a farmi la spia in
casa.
Questa parola fece venir le fiamme sul viso del frate:
121
il quale però, col sembiante di chi inghiottisce una medicina
molto amara, riprese: – lei non crede che un tal titolo
mi si convenga. Lei sente in cuor suo, che il passo
ch'io fo ora qui, non è né vile né spregevole. M'ascolti,
signor don Rodrigo; e voglia il cielo che non venga un
giorno in cui si penta di non avermi ascoltato. Non voglia
metter la sua gloria... qual gloria, signor don Rodrigo!
qual gloria dinanzi agli uomini! E dinanzi a Dio! Lei
può molto quaggiù; ma...
– Sa lei, – disse don Rodrigo, interrompendo, con
istizza, ma non senza qualche raccapriccio, – sa lei che,
quando mi viene lo schiribizzo di sentire una predica, so
benissimo andare in chiesa, come fanno gli altri? Ma in
casa mia! Oh! – e continuò, con un sorriso forzato di
scherno: – lei mi tratta da più di quel che sono. Il predicatore
in casa! Non l'hanno che i principi.
– E quel Dio che chiede conto ai principi della parola
che fa loro sentire, nelle loro regge; quel Dio le usa ora
un tratto di misericordia, mandando un suo ministro, indegno
e miserabile, ma un suo ministro, a pregar per
una innocente...
– In somma, padre, – disse don Rodrigo, facendo atto
d'andarsene, – io non so quel che lei voglia dire: non capisco
altro se non che ci dev'essere qualche fanciulla
che le preme molto. Vada a far le sue confidenze a chi le
piace; e non si prenda la libertà d'infastidir più a lungo
un gentiluomo.
Al moversi di don Rodrigo, il nostro frate gli s'era
messo davanti, ma con gran rispetto; e, alzate le mani,
122
come per supplicare e per trattenerlo ad un punto, rispose
ancora: – la mi preme, è vero, ma non più di lei; son
due anime che, l'una e l'altra, mi premon più del mio
sangue. Don Rodrigo! io non posso far altro per lei, che
pregar Dio; ma lo farò ben di cuore. Non mi dica di no:
non voglia tener nell'angoscia e nel terrore una povera
innocente. Una parola di lei può far tutto.
– Ebbene, – disse don Rodrigo, – giacché lei crede
ch'io possa far molto per questa persona; giacché questa
persona le sta tanto a cuore...
– Ebbene? – riprese ansiosamente il padre Cristoforo,
al quale l'atto e il contegno di don Rodrigo non permettevano
d'abbandonarsi alla speranza che parevano annunziare
quelle parole.
– Ebbene, la consigli di venire a mettersi sotto la mia
protezione. Non le mancherà più nulla, e nessuno ardirà
d'inquietarla, o ch'io non son cavaliere.
A siffatta proposta, l'indegnazione del frate, rattenuta
a stento fin allora, traboccò. Tutti que' bei proponimenti
di prudenza e di pazienza andarono in fumo: l'uomo
vecchio si trovò d'accordo col nuovo; e, in que' casi, fra
Cristoforo valeva veramente per due.
– La vostra protezione! – esclamò, dando indietro due
passi, postandosi fieramente sul piede destro, mettendo
la destra sull'anca, alzando la sinistra con l'indice teso
verso don Rodrigo, e piantandogli in faccia due occhi
infiammati: – la vostra protezione! È meglio che abbiate
parlato così, che abbiate fatta a me una tale proposta.
Avete colmata la misura; e non vi temo più.
123
– Come parli, frate?...
– Parlo come si parla a chi è abbandonato da Dio, e
non può più far paura. La vostra protezione! Sapevo
bene che quella innocente è sotto la protezione di Dio;
ma voi, voi me lo fate sentire ora, con tanta certezza,
che non ho più bisogno di riguardi a parlarvene. Lucia,
dico: vedete come io pronunzio questo nome con la
fronte alta, e con gli occhi immobili.
– Come! in questa casa...!
– Ho compassione di questa casa: la maledizione le
sta sopra sospesa. State a vedere che la giustizia di Dio
avrà riguardo a quattro pietre, e suggezione di quattro
sgherri. Voi avete creduto che Dio abbia fatta una creatura
a sua immagine, per darvi il piacere di tormentarla!
Voi avete creduto che Dio non saprebbe difenderla! Voi
avete disprezzato il suo avviso! Vi siete giudicato. Il
cuore di Faraone era indurito quanto il vostro; e Dio ha
saputo spezzarlo. Lucia è sicura da voi: ve lo dico io povero
frate; e in quanto a voi, sentite bene quel ch'io vi
prometto. Verrà un giorno...
Don Rodrigo era fin allora rimasto tra la rabbia e la
maraviglia, attonito, non trovando parole; ma, quando
sentì intonare una predizione, s'aggiunse alla rabbia un
lontano e misterioso spavento.
Afferrò rapidamente per aria quella mano minacciosa,
e, alzando la voce, per troncar quella dell'infausto profeta,
gridò: – escimi di tra' piedi, villano temerario, poltrone
incappucciato.
Queste parole così chiare acquietarono in un momen-
124
to il padre Cristoforo. All'idea di strapazzo e di villania,
era, nella sua mente, così bene, e da tanto tempo, associata
l'idea di sofferenza e di silenzio, che, a quel complimento,
gli cadde ogni spirito d'ira e d'entusiasmo, e
non gli restò altra risoluzione che quella d'udir tranquillamente
ciò che a don Rodrigo piacesse d'aggiungere.
Onde, ritirata placidamente la mano dagli artigli del
gentiluomo, abbassò il capo, e rimase immobile, come,
al cader del vento, nel forte della burrasca, un albero
agitato ricompone naturalmente i suoi rami, e riceve la
grandine come il ciel la manda.
– Villano rincivilito! – proseguì don Rodrigo: – tu
tratti da par tuo. Ma ringrazia il saio che ti copre codeste
spalle di mascalzone, e ti salva dalle carezze che si fanno
a' tuoi pari, per insegnar loro a parlare. Esci con le
tue gambe, per questa volta; e la vedremo.
Così dicendo, additò, con impero sprezzante, un uscio
in faccia a quello per cui erano entrati; il padre Cristoforo
chinò il capo, e se n'andò, lasciando don Rodrigo a
misurare, a passi infuriati, il campo di battaglia.
Quando il frate ebbe serrato l'uscio dietro a sé, vide
nell'altra stanza dove entrava, un uomo ritirarsi pian piano,
strisciando il muro, come per non esser veduto dalla
stanza del colloquio; e riconobbe il vecchio servitore
ch'era venuto a riceverlo alla porta di strada. Era costui
in quella casa, forse da quarant'anni, cioè prima che nascesse
don Rodrigo; entratovi al servizio del padre, il
quale era stato tutt'un'altra cosa. Morto lui, il nuovo padrone,
dando lo sfratto a tutta la famiglia, e facendo bri-
125
gata nuova, aveva però ritenuto quel servitore, e per esser
già vecchio, e perché, sebben di massime e di costume
diverso interamente dal suo, compensava però questo
difetto con due qualità: un'alta opinione della dignità
della casa, e una gran pratica del cerimoniale, di cui conosceva,
meglio d'ogni altro, le più antiche tradizioni, e
i più minuti particolari. In faccia al signore, il povero
vecchio non si sarebbe mai arrischiato d'accennare, non
che d'esprimere la sua disapprovazione di ciò che vedeva
tutto il giorno: appena ne faceva qualche esclamazione,
qualche rimprovero tra i denti a' suoi colleghi di servizio;
i quali se ne ridevano, e prendevano anzi piacere
qualche volta a toccargli quel tasto, per fargli dir di più
che non avrebbe voluto, e per sentirlo ricantar le lodi
dell'antico modo di vivere in quella casa. Le sue censure
non arrivavano agli orecchi del padrone che accompagnate
dal racconto delle risa che se n'eran fatte; dimodoché
riuscivano anche per lui un soggetto di scherno, senza
risentimento. Ne' giorni poi d'invito e di ricevimento,
il vecchio diventava un personaggio serio e d'importanza.
Il padre Cristoforo lo guardò, passando, lo salutò, e
seguitava la sua strada; ma il vecchio se gli accostò misteriosamente,
mise il dito alla bocca, e poi, col dito
stesso, gli fece un cenno, per invitarlo a entrar con lui in
un andito buio. Quando furon lì, gli disse sotto voce: –
padre, ho sentito tutto, e ho bisogno di parlarle.
– Dite presto, buon uomo.
– Qui no: guai se il padrone s'avvede... Ma io so mol-
126
te cose; e vedrò di venir domani al convento.
– C'è qualche disegno?
– Qualcosa per aria c'è di sicuro: già me ne son potuto
accorgere. Ma ora starò sull'intesa, e spero di scoprir tutto.
Lasci fare a me. Mi tocca a vedere e a sentir cose...!
cose di fuoco! Sono in una casa...! Ma io vorrei salvar
l'anima mia.
– Il Signore vi benedica! – e, proferendo sottovoce
queste parole, il frate mise la mano sul capo bianco del
servitore, che, quantunque più vecchio di lui, gli stava
curvo dinanzi, nell'attitudine d'un figliuolo. – Il Signore
vi ricompenserà, – proseguì il frate: – non mancate di
venir domani.
– Verrò, – rispose il servitore: – ma lei vada via subito
e... per amor del cielo... non mi nomini –. Così dicendo,
e guardando intorno, uscì, per l'altra parte dell'andito, in
un salotto, che rispondeva nel cortile; e, visto il campo
libero, chiamò fuori il buon frate, il volto del quale rispose
a quell'ultima parola più chiaro che non avrebbe
potuto fare qualunque protesta. Il servitore gli additò l'uscita;
e il frate, senza dir altro, partì.
Quell'uomo era stato a sentire all'uscio del suo padrone:
aveva fatto bene? E fra Cristoforo faceva bene a lodarlo
di ciò? Secondo le regole più comuni e men contraddette,
è cosa molto brutta; ma quel caso non poteva
riguardarsi come un'eccezione? E ci sono dell'eccezioni
alle regole più comuni e men contraddette? Questioni
importanti; ma che il lettore risolverà da sé, se ne ha voglia.
Noi non intendiamo di dar giudizi: ci basta d'aver
127
dei fatti da raccontare.
Uscito fuori, e voltate le spalle a quella casaccia, fra
Cristoforo respirò più liberamente, e s'avviò in fretta per
la scesa, tutto infocato in volto, commosso e sottosopra,
come ognuno può immaginarsi, per quel che aveva sentito,
e per quel che aveva detto. Ma quella così inaspettata
esibizione del vecchio era stata un gran ristorativo
per lui: gli pareva che il cielo gli avesse dato un segno
visibile della sua protezione. "Ecco un filo, – pensava, –
un filo che la provvidenza mi mette nelle mani. E in
quella casa medesima! E senza ch'io sognassi neppure di
cercarlo!" Così ruminando, alzò gli occhi verso l'occidente,
vide il sole inclinato, che già già toccava la cima
del monte, e pensò che rimaneva ben poco del giorno.
Allora, benché sentisse le ossa gravi e fiaccate da' vari
strapazzi di quella giornata, pure studiò di più il passo,
per poter riportare un avviso, qual si fosse, a' suoi protetti,
e arrivar poi al convento, prima di notte: che era
una delle leggi più precise, e più severamente mantenute
del codice cappuccinesco.
Intanto, nella casetta di Lucia, erano stati messi in
campo e ventilati disegni, de' quali ci conviene informare
il lettore. Dopo la partenza del frate, i tre rimasti erano
stati qualche tempo in silenzio; Lucia preparando tristamente
il desinare; Renzo sul punto d'andarsene ogni
momento, per levarsi dalla vista di lei così accorata, e
non sapendo staccarsi; Agnese tutta intenta, in apparenza,
all'aspo che faceva girare. Ma, in realtà, stava maturando
un progetto; e, quando le parve maturo, ruppe il
128
silenzio in questi termini:
– Sentite, figliuoli! Se volete aver cuore e destrezza,
quanto bisogna, se vi fidate di vostra madre, – a quel
vostra Lucia si riscosse, – io m'impegno di cavarvi di
quest'impiccio, meglio forse, e più presto del padre Cristoforo,
quantunque sia quell'uomo che è –. Lucia rimase
lì, e la guardò con un volto ch'esprimeva più maraviglia
che fiducia in una promessa tanto magnifica; e Renzo
disse subitamente: – cuore? destrezza? dite, dite pure
quel che si può fare.
– Non è vero, – proseguì Agnese, – che, se foste maritati,
si sarebbe già un pezzo avanti? E che a tutto il resto
si troverebbe più facilmente ripiego?
– C'è dubbio? – disse Renzo: – maritati che fossimo...
tutto il mondo è paese; e, a due passi di qui, sul bergamasco,
chi lavora seta è ricevuto a braccia aperte. Sapete
quante volte Bortolo mio cugino m'ha fatto sollecitare
d'andar là a star con lui, che farei fortuna, com'ha fatto
lui: e se non gli ho mai dato retta, gli è... che serve? perché
il mio cuore era qui. Maritati, si va tutti insieme, si
mette su casa là, si vive in santa pace, fuor dell'unghie
di questo ribaldo, lontano dalla tentazione di fare uno
sproposito. N'è vero, Lucia?
– Sì, – disse Lucia: – ma come...?
– Come ho detto io, – riprese la madre: – cuore e destrezza;
e la cosa è facile.
– Facile! – dissero insieme que' due, per cui la cosa
era divenuta tanto stranamente e dolorosamente difficile.
129
– Facile, a saperla fare, – replicò Agnese. – Ascoltatemi
bene, che vedrò di farvela intendere. Io ho sentito
dire da gente che sa, e anzi ne ho veduto io un caso, che,
per fare un matrimonio, ci vuole bensì il curato, ma non
è necessario che voglia; basta che ci sia.
– Come sta questa faccenda? – domandò Renzo.
– Ascoltate e sentirete. Bisogna aver due testimoni
ben lesti e ben d'accordo. Si va dal curato: il punto sta di
chiapparlo all'improvviso, che non abbia tempo di scappare.
L'uomo dice: signor curato, questa è mia moglie;
la donna dice: signor curato, questo è mio marito. Bisogna
che il curato senta, che i testimoni sentano; e il matrimonio
è bell'e fatto, sacrosanto come se l'avesse fatto
il papa. Quando le parole son dette, il curato può strillare,
strepitare, fare il diavolo; è inutile; siete marito e moglie.
– Possibile? – esclamò Lucia.
– Come! – disse Agnese: – state a vedere che, in trent'anni
che ho passati in questo mondo, prima che nasceste
voi altri, non avrò imparato nulla. La cosa è tale quale
ve la dico: per segno tale che una mia amica, che voleva
prender uno contro la volontà de' suoi parenti, facendo
in quella maniera, ottenne il suo intento. Il curato,
che ne aveva sospetto, stava all'erta; ma i due diavoli
seppero far così bene, che lo colsero in un punto giusto,
dissero le parole, e furon marito e moglie: benché la poveretta
se ne pentì poi, in capo a tre giorni.
Agnese diceva il vero, e riguardo alla possibilità, e riguardo
al pericolo di non ci riuscire: ché, siccome non
130
ricorrevano a un tale espediente, se non persone che
avesser trovato ostacolo o rifiuto nella via ordinaria,
così i parrochi mettevan gran cura a scansare quella
cooperazione forzata; e, quando un d'essi venisse pure
sorpreso da una di quelle coppie, accompagnata da testimoni,
faceva di tutto per iscapolarsene, come Proteo
dalle mani di coloro che volevano farlo vaticinare per
forza.
– Se fosse vero, Lucia! – disse Renzo, guardandola
con un'aria d'aspettazione supplichevole.
– Come! se fosse vero! – disse Agnese. – Anche voi
credete ch'io dica fandonie. Io m'affanno per voi, e non
sono creduta: bene bene; cavatevi d'impiccio come potete:
io me ne lavo le mani.
– Ah no! non ci abbandonate, – disse Renzo. – Parlo
così, perché la cosa mi par troppo bella. Sono nelle vostre
mani; vi considero come se foste proprio mia madre.
Queste parole fecero svanire il piccolo sdegno d'Agnese,
e dimenticare un proponimento che, per verità,
non era stato serio.
– Ma perché dunque, mamma, – disse Lucia, con quel
suo contegno sommesso, – perché questa cosa non è venuta
in mente al padre Cristoforo?
– In mente? – rispose Agnese: – pensa se non gli sarà
venuta in mente! Ma non ne avrà voluto parlare.
– Perché? – domandarono a un tratto i due giovani.
– Perché... perché, quando lo volete sapere, i religiosi
dicono che veramente è cosa che non istà bene.
131
– Come può essere che non istia bene, e che sia ben
fatta, quand'è fatta? – disse Renzo.
– Che volete ch'io vi dica? – rispose Agnese. – La
legge l'hanno fatta loro, come gli è piaciuto; e noi poverelli
non possiamo capir tutto. E poi quante cose... Ecco;
è come lasciar andare un pugno a un cristiano. Non istà
bene; ma, dato che gliel abbiate, né anche il papa non
glielo può levare.
– Se è cosa che non istà bene, – disse Lucia, – non bisogna
farla.
– Che! – disse Agnese, – ti vorrei forse dare un parere
contro il timor di Dio? Se fosse contro la volontà de'
tuoi parenti, per prendere un rompicollo... ma, contenta
me, e per prender questo figliuolo; e chi fa nascer tutte
le difficoltà è un birbone; e il signor curato...
– L'è chiara, che l'intenderebbe ognuno, – disse Renzo.
– Non bisogna parlarne al padre Cristoforo, prima di
far la cosa, – proseguì Agnese: – ma, fatta che sia, e ben
riuscita, che pensi tu che ti dirà il padre? "Ah figliuola!
è una scappata grossa; me l'avete fatta". I religiosi devon
parlar così. Ma credi pure che, in cuor suo, sarà
contento anche lui.
Lucia, senza trovar che rispondere a quel ragionamento,
non ne sembrava però capacitata: ma Renzo, tutto
rincorato, disse: – quand'è così, la cosa è fatta.
– Piano, – disse Agnese. – E i testimoni? Trovar due
che vogliano, e che intanto sappiano stare zitti! E poter
cogliere il signor curato che, da due giorni, se ne sta rin-
132
tanato in casa? E farlo star lì? ché, benché sia pesante di
sua natura, vi so dir io che, al vedervi comparire in quella
conformità, diventerà lesto come un gatto, e scapperà
come il diavolo dall'acqua santa.
– L'ho trovato io il verso, l'ho trovato, – disse Renzo,
battendo il pugno sulla tavola, e facendo balzellare le
stoviglie apparecchiate per il desinare. E seguitò esponendo
il suo pensiero, che Agnese approvò in tutto e per
tutto.
– Son imbrogli, – disse Lucia: – non son cose lisce.
Finora abbiamo operato sinceramente: tiriamo avanti
con fede, e Dio ci aiuterà: il padre Cristoforo l'ha detto.
Sentiamo il suo parere.
– Lasciati guidare da chi ne sa più di te, – disse Agnese,
con volto grave. – Che bisogno c'è di chieder pareri?
Dio dice: aiutati, ch'io t'aiuto. Al padre racconteremo
tutto, a cose fatte.
– Lucia, – disse Renzo, – volete voi mancarmi ora?
Non avevamo noi fatto tutte le cose da buon cristiani?
Non dovremmo esser già marito e moglie? Il curato non
ci aveva fissato lui il giorno e l'ora? E di chi è la colpa,
se dobbiamo ora aiutarci con un po' d'ingegno? No, non
mi mancherete. Vado e torno con la risposta –. E, salutando
Lucia, con un atto di preghiera, e Agnese, con
un'aria d'intelligenza, partì in fretta.
Le tribolazioni aguzzano il cervello: e Renzo il quale,
nel sentiero retto e piano di vita percorso da lui fin allora,
non s'era mai trovato nell'occasione d'assottigliar
molto il suo, ne aveva, in questo caso, immaginata una,
133
da far onore a un giureconsulto. Andò addirittura, secondo
che aveva disegnato, alla casetta d'un certo Tonio,
ch'era lì poco distante; e lo trovò in cucina, che, con un
ginocchio sullo scalino del focolare, e tenendo, con una
mano, l'orlo d'un paiolo, messo sulle ceneri calde, dimenava,
col matterello ricurvo, una piccola polenta bigia,
di gran saraceno. La madre, un fratello, la moglie di Tonio,
erano a tavola; e tre o quattro ragazzetti, ritti accanto
al babbo, stavano aspettando, con gli occhi fissi al paiolo,
che venisse il momento di scodellare. Ma non c'era
quell'allegria che la vista del desinare suol pur dare a chi
se l'è meritato con la fatica. La mole della polenta era in
ragion dell'annata, e non del numero e della buona voglia
de' commensali: e ognun d'essi, fissando, con uno
sguardo bieco d'amor rabbioso, la vivanda comune, pareva
pensare alla porzione d'appetito che le doveva sopravvivere.
Mentre Renzo barattava i saluti con la famiglia,
Tonio scodellò la polenta sulla tafferìa di faggio,
che stava apparecchiata a riceverla: e parve una piccola
luna, in un gran cerchio di vapori. Nondimeno le donne
dissero cortesemente a Renzo: – volete restar servito? –,
complimento che il contadino di Lombardia, e chi sa di
quant'altri paesi! non lascia mai di fare a chi lo trovi a
mangiare, quand'anche questo fosse un ricco epulone alzatosi
allora da tavola, e lui fosse all'ultimo boccone.
– Vi ringrazio, – rispose Renzo: – venivo solamente
per dire una parolina a Tonio; e, se vuoi, Tonio, per non
disturbar le tue donne, possiamo andar a desinare all'osteria,
e lì parleremo –. La proposta fu per Tonio tanto
134
più gradita, quanto meno aspettata; e le donne, e anche i
bimbi (giacché, su questa materia, principian presto a
ragionare) non videro mal volentieri che si sottraesse
alla polenta un concorrente, e il più formidabile. L'invitato
non istette a domandar altro, e andò con Renzo.
Giunti all'osteria del villaggio; seduti, con tutta libertà,
in una perfetta solitudine, giacché la miseria aveva
divezzati tutti i frequentatori di quel luogo di delizie;
fatto portare quel poco che si trovava; votato un boccale
di vino; Renzo, con aria di mistero, disse a Tonio: – se
tu vuoi farmi un piccolo servizio, io te ne voglio fare
uno grande.
– Parla, parla; comandami pure, – rispose Tonio, mescendo.
– Oggi mi butterei nel fuoco per te.
– Tu hai un debito di venticinque lire col signor curato,
per fitto del suo campo, che lavoravi, l'anno passato.
– Ah, Renzo, Renzo! tu mi guasti il benefizio. Con
che cosa mi vieni fuori? M'hai fatto andar via il buon
umore.
– Se ti parlo del debito, – disse Renzo, – è perché, se
tu vuoi, io intendo di darti il mezzo di pagarlo.
– Dici davvero?
– Davvero. Eh? saresti contento?
– Contento? Per diana, se sarei contento! Se non foss'altro,
per non veder più que' versacci, e que' cenni col
capo, che mi fa il signor curato, ogni volta che c'incontriamo.
E poi sempre: Tonio, ricordatevi: Tonio, quando
ci vediamo, per quel negozio? A tal segno che quando,
nel predicare, mi fissa quegli occhi addosso, io sto quasi
135
in timore che abbia a dirmi, lì in pubblico: quelle venticinque
lire! Che maledette siano le venticinque lire! E
poi, m'avrebbe a restituir la collana d'oro di mia moglie,
che la baratterei in tanta polenta. Ma...
– Ma, ma, se tu mi vuoi fare un servizietto, le venticinque
lire son preparate.
– Di' su.
– Ma...! – disse Renzo, mettendo il dito alla bocca.
– Fa bisogno di queste cose? tu mi conosci.
– Il signor curato va cavando fuori certe ragioni senza
sugo, per tirare in lungo il mio matrimonio; e io in vece
vorrei spicciarmi. Mi dicon di sicuro che, presentandosegli
davanti i due sposi, con due testimoni, e dicendo
io: questa è mia moglie, e Lucia: questo è mio marito, il
matrimonio è bell'e fatto. M'hai tu inteso?
– Tu vuoi ch'io venga per testimonio?
– Per l'appunto.
– E pagherai per me le venticinque lire?
– Così l'intendo.
– Birba chi manca.
– Ma bisogna trovare un altro testimonio.
– L'ho trovato. Quel sempliciotto di mio fratel Gervaso
farà quello che gli dirò io. Tu gli pagherai da bere?
– E da mangiare, – rispose Renzo. – Lo condurremo
qui a stare allegro con noi. Ma saprà fare?
– Gl'insegnerò io: tu sai bene ch'io ho avuta anche la
sua parte di cervello.
– Domani...
– Bene.
136
– Verso sera...
– Benone.
– Ma...! – disse Renzo, mettendo di nuovo il dito alla
bocca.
– Poh...! – rispose Tonio, piegando il capo sulla spalla
destra, e alzando la mano sinistra, con un viso che diceva:
mi fai torto.
– Ma, se tua moglie ti domanda, come ti domanderà,
senza dubbio...
– Di bugie, sono in debito io con mia moglie, e tanto
tanto, che non so se arriverò mai a saldare il conto.
Qualche pastocchia la troverò, da metterle il cuore in
pace.
– Domattina, – disse Renzo, – discorreremo con più
comodo, per intenderci bene su tutto.
Con questo, uscirono dall'osteria, Tonio avviandosi a
casa, e studiando la fandonia che racconterebbe alle
donne, e Renzo, a render conto de' concerti presi.
In questo tempo Agnese, s'era affaticata invano a persuader
la figliuola. Questa andava opponendo a ogni ragione,
ora l'una, ora l'altra parte del suo dilemma: o la
cosa è cattiva, e non bisogna farla; o non è, e perché non
dirla al padre Cristoforo?
Renzo arrivò tutto trionfante, fece il suo rapporto, e
terminò con un ahn? interiezione che significa: sono o
non sono un uomo io? si poteva trovar di meglio? vi sarebbe
venuta in mente? e cento cose simili.
Lucia tentennava mollemente il capo; ma i due infervorati
le badavan poco, come si suol fare con un fan-
137
ciullo, al quale non si spera di far intendere tutta la ragione
d'una cosa, e che s'indurrà poi, con le preghiere e
con l'autorità, a ciò che si vuol da lui.
– Va bene, – disse Agnese: – va bene; ma... non avete
pensato a tutto.
– Cosa ci manca? – rispose Renzo.
– E Perpetua? non avete pensato a Perpetua. Tonio e
suo fratello, li lascerà entrare; ma voi! voi due! pensate!
avrà ordine di tenervi lontani, più che un ragazzo da un
pero che ha le frutte mature.
– Come faremo? – disse Renzo, un po' imbrogliato.
– Ecco: ci ho pensato io. Verrò io con voi; e ho un segreto
per attirarla, e per incantarla di maniera che non
s'accorga di voi altri, e possiate entrare. La chiamerò io,
e le toccherò una corda... vedrete.
– Benedetta voi! – esclamò Renzo: – l'ho sempre detto
che siete nostro aiuto in tutto.
– Ma tutto questo non serve a nulla, – disse Agnese, –
se non si persuade costei, che si ostina a dire che è peccato.
Renzo mise in campo anche lui la sua eloquenza; ma
Lucia non si lasciava smovere.
– Io non so che rispondere a queste vostre ragioni, –
diceva: – ma vedo che, per far questa cosa, come dite
voi, bisogna andar avanti a furia di sotterfugi, di bugie,
di finzioni. Ah Renzo! non abbiam cominciato così. Io
voglio esser vostra moglie, – e non c'era verso che potesse
proferir quella parola, e spiegar quell'intenzione,
senza fare il viso rosso: – io voglio esser vostra moglie,
138
ma per la strada diritta, col timor di Dio, all'altare. Lasciamo
fare a Quello lassù. Non volete che sappia trovar
Lui il bandolo d'aiutarci, meglio che non possiamo far
noi, con tutte codeste furberie? E perché far misteri al
padre Cristoforo?
La disputa durava tuttavia, e non pareva vicina a finire,
quando un calpestìo affrettato di sandali, e un rumore
di tonaca sbattuta, somigliante a quello che fanno in una
vela allentata i soffi ripetuti del vento, annunziarono il
padre Cristoforo. Si chetaron tutti; e Agnese ebbe appena
tempo di susurrare all'orecchio di Lucia: – bada bene,
ve', di non dirgli nulla.
139
CAPITOLO VII
Il padre Cristoforo arrivava nell'attitudine d'un buon
capitano che, perduta, senza sua colpa, una battaglia importante,
afflitto ma non scoraggito, sopra pensiero ma
non sbalordito, di corsa e non in fuga, si porta dove il
bisogno lo chiede, a premunire i luoghi minacciati, a
raccoglier le truppe, a dar nuovi ordini.
– La pace sia con voi, – disse, nell'entrare. – Non c'è
nulla da sperare dall'uomo: tanto più bisogna confidare
in Dio: e già ho qualche pegno della sua protezione.
Sebbene nessuno dei tre sperasse molto nel tentativo
del padre Cristoforo, giacché il vedere un potente ritirarsi
da una soverchieria, senza esserci costretto, e per
mera condiscendenza a preghiere disarmate, era cosa
piuttosto inaudita che rara; nulladimeno la trista certezza
fu un colpo per tutti. Le donne abbassarono il capo;
ma nell'animo di Renzo, l'ira prevalse all'abbattimento.
Quell'annunzio lo trovava già amareggiato da tante sorprese
dolorose, da tanti tentativi andati a vòto, da tante
speranze deluse, e, per di più, esacerbato, in quel momento,
dalle ripulse di Lucia.
– Vorrei sapere, – gridò, digrignando i denti, e alzando
la voce, quanto non aveva mai fatto prima d'allora,
alla presenza del padre Cristoforo; – vorrei sapere che
140
ragioni ha dette quel cane, per sostenere... per sostenere
che la mia sposa non dev'essere la mia sposa.
– Povero Renzo! – rispose il frate, con una voce grave
e pietosa, e con uno sguardo che comandava amorevolmente
la pacatezza: – se il potente che vuol commettere
l'ingiustizia fosse sempre obbligato a dir le sue ragioni,
le cose non anderebbero come vanno.
– Ha detto dunque quel cane, che non vuole, perché
non vuole?
– Non ha detto nemmen questo, povero Renzo! Sarebbe
ancora un vantaggio se, per commetter l'iniquità,
dovessero confessarla apertamente.
– Ma qualcosa ha dovuto dire: cos'ha detto quel tizzone
d'inferno?
– Le sue parole, io l'ho sentite, e non te le saprei ripetere.
Le parole dell'iniquo che è forte, penetrano e sfuggono.
Può adirarsi che tu mostri sospetto di lui, e, nello
stesso tempo, farti sentire che quello di che tu sospetti è
certo: può insultare e chiamarsi offeso, schernire e chieder
ragione, atterrire e lagnarsi, essere sfacciato e irreprensibile.
Non chieder più in là. Colui non ha proferito
il nome di questa innocente, né il tuo; non ha figurato
nemmen di conoscervi, non ha detto di pretender nulla;
ma... ma pur troppo ho dovuto intendere ch'è irremovibile.
Nondimeno, confidenza in Dio! Voi, poverette, non
vi perdete d'animo; e tu, Renzo... oh! credi pure, ch'io so
mettermi ne' tuoi panni, ch'io sento quello che passa nel
tuo cuore. Ma, pazienza! È una magra parola, una parola
amara, per chi non crede; ma tu...! non vorrai tu conce-
141
dere a Dio un giorno, due giorni, il tempo che vorrà
prendere, per far trionfare la giustizia? Il tempo è suo; e
ce n'ha promesso tanto! Lascia fare a Lui, Renzo; e sappi...
sappiate tutti ch'io ho già in mano un filo, per aiutarvi.
Per ora, non posso dirvi di più. Domani io non
verrò quassù; devo stare al convento tutto il giorno, per
voi. Tu, Renzo, procura di venirci: o se, per caso impensato,
tu non potessi, mandate un uomo fidato, un garzoncello
di giudizio, per mezzo del quale io possa farvi
sapere quello che occorrerà. Si fa buio; bisogna ch'io
corra al convento. Fede, coraggio; e addio.
Detto questo, uscì in fretta, e se n'andò, correndo, e
quasi saltelloni, giù per quella viottola storta e sassosa,
per non arrivar tardi al convento, a rischio di buscarsi
una buona sgridata, o quel che gli sarebbe pesato ancor
più, una penitenza, che gl'impedisse, il giorno dopo, di
trovarsi pronto e spedito a ciò che potesse richiedere il
bisogno de' suoi protetti.
– Avete sentito cos'ha detto d'un non so che... d'un
filo che ha, per aiutarci? – disse Lucia. – Convien fidarsi
a lui; è un uomo che, quando promette dieci...
– Se non c'è altro...! – interruppe Agnese. – Avrebbe
dovuto parlar più chiaro, o chiamar me da una parte, e
dirmi cosa sia questo...
– Chiacchiere! la finirò io: io la finirò! – interruppe
Renzo, questa volta, andando in su e in giù per la stanza,
e con una voce, con un viso, da non lasciar dubbio sul
senso di quelle parole.
– Oh Renzo! – esclamò Lucia.
142
– Cosa volete dire? – esclamò Agnese.
– Che bisogno c'è di dire? La finirò io. Abbia pur
cento, mille diavoli nell'anima, finalmente è di carne e
ossa anche lui...
– No, no, per amor del cielo...! – cominciò Lucia; ma
il pianto le troncò la voce.
– Non son discorsi da farsi, neppur per burla, – disse
Agnese.
– Per burla? – gridò Renzo, fermandosi ritto in faccia
ad Agnese seduta, e piantandole in faccia due occhi stralunati.
– Per burla! vedrete se sarà burla.
– Oh Renzo! – disse Lucia, a stento, tra i singhiozzi:
– non v'ho mai visto così.
– Non dite queste cose, per amor del cielo, – riprese
ancora in fretta Agnese, abbassando la voce. – Non vi
ricordate quante braccia ha al suo comando colui? E
quand'anche... Dio liberi!... contro i poveri c'è sempre
giustizia.
– La farò io, la giustizia, io! È ormai tempo. La cosa
non è facile: lo so anch'io. Si guarda bene, il cane assassino:
sa come sta; ma non importa. Risoluzione e pazienza...
e il momento arriva. Sì, la farò io, la giustizia:
lo libererò io, il paese: quanta gente mi benedirà...! e poi
in tre salti...!
L'orrore che Lucia sentì di queste più chiare parole, le
sospese il pianto, e le diede forza di parlare. Levando
dalle palme il viso lagrimoso, disse a Renzo, con voce
accorata, ma risoluta: – non v'importa più dunque d'avermi
per moglie. Io m'era promessa a un giovine che
143
aveva il timor di Dio; ma un uomo che avesse... Fosse al
sicuro d'ogni giustizia e d'ogni vendetta, foss'anche il figlio
del re...
– E bene! – gridò Renzo, con un viso più che mai
stravolto: – io non v'avrò; ma non v'avrà né anche lui. Io
qui senza di voi, e lui a casa del...
– Ah no! per carità, non dite così, non fate quegli occhi:
no, non posso vedervi così, – esclamò Lucia, piangendo,
supplicando, con le mani giunte; mentre Agnese
chiamava e richiamava il giovine per nome, e gli palpava
le spalle, le braccia, le mani, per acquietarlo. Stette
egli immobile e pensieroso, qualche tempo, a contemplar
quella faccia supplichevole di Lucia; poi, tutt'a un
tratto, la guardò torvo, diede addietro, tese il braccio e
l'indice verso di essa, e gridò: – questa! sì questa egli
vuole. Ha da morire!
– E io che male v'ho fatto, perché mi facciate morire?
– disse Lucia, buttandosegli inginocchioni davanti.
– Voi! – rispose, con una voce ch'esprimeva un'ira
ben diversa, ma un'ira tuttavia: – voi! Che bene mi volete
voi? Che prova m'avete data? Non v'ho io pregata, e
pregata, e pregata? E voi: no! no!
– Sì sì, – rispose precipitosamente Lucia: – verrò dal
curato, domani, ora, se volete; verrò. Tornate quello di
prima; verrò.
– Me lo promettete? – disse Renzo, con una voce e
con un viso divenuto, tutt'a un tratto, più umano.
– Ve lo prometto.
– Me l'avete promesso.
144
– Signore, vi ringrazio! – esclamò Agnese, doppiamente
contenta.
In mezzo a quella sua gran collera, aveva Renzo pensato
di che profitto poteva esser per lui lo spavento di
Lucia? E non aveva adoperato un po' d'artifizio a farlo
crescere, per farlo fruttare? Il nostro autore protesta di
non ne saper nulla; e io credo che nemmen Renzo non
lo sapesse bene. Il fatto sta ch'era realmente infuriato
contro don Rodrigo, e che bramava ardentemente il consenso
di Lucia; e quando due forti passioni schiamazzano
insieme nel cuor d'un uomo, nessuno, neppure il paziente,
può sempre distinguer chiaramente una voce dall'altra,
e dir con sicurezza qual sia quella che predomini.
– Ve l'ho promesso, – rispose Lucia, con un tono di
rimprovero timido e affettuoso: – ma anche voi avevate
promesso di non fare scandoli, di rimettervene al
padre...
– Oh via! per amor di chi vado in furia? Volete tornare
indietro, ora? e farmi fare uno sproposito?
– No no, – disse Lucia, cominciando a rispaventarsi.
– Ho promesso, e non mi ritiro. Ma vedete voi come mi
avete fatto promettere. Dio non voglia...
– Perché volete far de' cattivi augùri, Lucia? Dio sa
che non facciam male a nessuno.
– Promettetemi almeno che questa sarà l'ultima.
– Ve lo prometto, da povero figliuolo.
– Ma, questa volta, mantenete poi, – disse Agnese.
Qui l'autore confessa di non sapere un'altra cosa: se
Lucia fosse, in tutto e per tutto, malcontenta d'essere
145
stata spinta ad acconsentire. Noi lasciamo, come lui, la
cosa in dubbio.
Renzo avrebbe voluto prolungare il discorso, e fissare,
a parte a parte, quello che si doveva fare il giorno
dopo; ma era già notte, e le donne gliel'augurarono buona;
non parendo loro cosa conveniente che, a quell'ora,
si trattenesse più a lungo.
La notte però fu a tutt'e tre così buona come può essere
quella che succede a un giorno pieno d'agitazione e di
guai, e che ne precede uno destinato a un'impresa importante,
e d'esito incerto. Renzo si lasciò veder di
buon'ora, e concertò con le donne, o piuttosto con Agnese,
la grand'operazione della sera, proponendo e sciogliendo
a vicenda difficoltà, antivedendo contrattempi, e
ricominciando, ora l'uno ora l'altra, a descriver la faccenda,
come si racconterebbe una cosa fatta. Lucia
ascoltava; e, senza approvar con parole ciò che non poteva
approvare in cuor suo, prometteva di far meglio che
saprebbe.
– Anderete voi giù al convento, per parlare al padre
Cristoforo, come v'ha detto ier sera? – domandò Agnese
a Renzo.
– Le zucche! – rispose questo: – sapete che diavoli
d'occhi ha il padre: mi leggerebbe in viso, come sur un
libro, che c'è qualcosa per aria; e se cominciasse a farmi
dell'interrogazioni, non potrei uscirne a bene. E poi, io
devo star qui, per accudire all'affare. Sarà meglio che
mandiate voi qualcheduno.
– Manderò Menico.
146
– Va bene, – rispose Renzo; e partì, per accudire all'affare,
come aveva detto.
Agnese andò a una casa vicina, a cercar Menico, ch'era
un ragazzetto di circa dodici anni, sveglio la sua parte,
e che, per via di cugini e di cognati, veniva a essere
un po' suo nipote. Lo chiese ai parenti, come in prestito,
per tutto quel giorno, – per un certo servizio, – diceva.
Avutolo, lo condusse nella sua cucina, gli diede da colazione,
e gli disse che andasse a Pescarenico, e si facesse
vedere al padre Cristoforo, il quale lo rimanderebbe poi,
con una risposta, quando sarebbe tempo. – Il padre Cristoforo,
quel bel vecchio, tu sai, con la barba bianca,
quello che chiamano il santo...
– Ho capito, – disse Menico: – quello che ci accarezza
sempre, noi altri ragazzi, e ci dà, ogni tanto, qualche
santino.
– Appunto, Menico. E se ti dirà che tu aspetti qualche
poco, lì vicino al convento, non ti sviare: bada di non
andar, con de' compagni, al lago, a veder pescare, né a
divertirti con le reti attaccate al muro ad asciugare, né a
far quell'altro tuo giochetto solito...
Bisogna saper che Menico era bravissimo per fare a
rimbalzello; e si sa che tutti, grandi e piccoli, facciam
volentieri le cose alle quali abbiamo abilità: non dico
quelle sole.
– Poh! zia; non son poi un ragazzo.
– Bene, abbi giudizio; e, quando tornerai con la risposta...
guarda; queste due belle parpagliole nuove son per
te.
147
– Datemele ora, ch'è lo stesso.
– No, no, tu le giocheresti. Va, e portati bene; che n'avrai
anche di più.
Nel rimanente di quella lunga mattinata, si videro certe
novità che misero non poco in sospetto l'animo già
conturbato delle donne. Un mendico, né rifinito né cencioso
come i suoi pari, e con un non so che d'oscuro e di
sinistro nel sembiante, entrò a chieder la carità, dando in
qua e in là cert'occhiate da spione. Gli fu dato un pezzo
di pane, che ricevette e ripose, con un'indifferenza mal
dissimulata. Si trattenne poi, con una certa sfacciataggine,
e, nello stesso tempo, con esitazione, facendo molte
domande, alle quali Agnese s'affrettò di risponder sempre
il contrario di quello che era. Movendosi, come per
andar via, finse di sbagliar l'uscio, entrò in quello che
metteva alla scala, e lì diede un'altra occhiata in fretta,
come poté. Gridatogli dietro: – ehi ehi! dove andate galantuomo?
di qua! di qua! – tornò indietro, e uscì dalla
parte che gli veniva indicata, scusandosi, con una sommissione,
con un'umiltà affettata, che stentava a collocarsi
nei lineamenti duri di quella faccia. Dopo costui,
continuarono a farsi vedere, di tempo in tempo, altre
strane figure. Che razza d'uomini fossero, non si sarebbe
potuto dir facilmente; ma non si poteva creder neppure
che fossero quegli onesti viandanti che volevan parere.
Uno entrava col pretesto di farsi insegnar la strada; altri,
passando davanti all'uscio, rallentavano il passo, e guardavan
sott'occhio nella stanza, a traverso il cortile, come
chi vuol vedere senza dar sospetto. Finalmente, verso il
148
mezzogiorno, quella fastidiosa processione finì. Agnese
s'alzava ogni tanto, attraversava il cortile, s'affacciava
all'uscio di strada, guardava a destra e a sinistra, e tornava
dicendo: – nessuno –: parola che proferiva con piacere,
e che Lucia con piacere sentiva, senza che né l'una
né l'altra ne sapessero ben chiaramente il perché. Ma ne
rimase a tutt'e due una non so quale inquietudine, che
levò loro, e alla figliuola principalmente, una gran parte
del coraggio che avevan messo in serbo per la sera.
Convien però che il lettore sappia qualcosa di più preciso,
intorno a que' ronzatori misteriosi: e, per informarlo
di tutto, dobbiam tornare un passo indietro, e ritrovar
don Rodrigo, che abbiam lasciato ieri, solo in una sala
del suo palazzotto, al partir del padre Cristoforo.
Don Rodrigo, come abbiam detto, misurava innanzi e
indietro, a passi lunghi, quella sala, dalle pareti della
quale pendevano ritratti di famiglia, di varie generazioni.
Quando si trovava col viso a una parete, e voltava, si
vedeva in faccia un suo antenato guerriero, terrore de'
nemici e de' suoi soldati, torvo nella guardatura, co' capelli
corti e ritti, co' baffi tirati e a punta, che sporgevan
dalle guance, col mento obliquo: ritto in piedi l'eroe, con
le gambiere, co' cosciali, con la corazza, co' bracciali,
co' guanti, tutto di ferro; con la destra sul fianco, e la sinistra
sul pomo della spada. Don Rodrigo lo guardava; e
quando gli era arrivato sotto, e voltava, ecco in faccia un
altro antenato, magistrato, terrore de' litiganti e degli avvocati,
a sedere sur una gran seggiola coperta di velluto
rosso, ravvolto in un'ampia toga nera; tutto nero, fuor-
149
ché un collare bianco, con due larghe facciole, e una fodera
di zibellino arrovesciata (era il distintivo de' senatori,
e non lo portavan che l'inverno, ragion per cui non
si troverà mai un ritratto di senatore vestito d'estate);
macilento, con le ciglia aggrottate: teneva in mano una
supplica, e pareva che dicesse: vedremo. Di qua una
matrona, terrore delle sue cameriere; di là un abate, terrore
de' suoi monaci: tutta gente in somma che aveva
fatto terrore, e lo spirava ancora dalle tele. Alla presenza
di tali memorie, don Rodrigo tanto più s'arrovellava, si
vergognava, non poteva darsi pace, che un frate avesse
osato venirgli addosso, con la prosopopea di Nathan.
Formava un disegno di vendetta, l'abbandonava, pensava
come soddisfare insieme alla passione, e a ciò che
chiamava onore; e talvolta (vedete un poco!) sentendosi
fischiare ancora agli orecchi quell'esordio di profezia, si
sentiva venir, come si dice, i bordoni, e stava quasi per
deporre il pensiero delle due soddisfazioni. Finalmente,
per far qualche cosa, chiamò un servitore, e gli ordinò
che lo scusasse con la compagnia, dicendo ch'era trattenuto
da un affare urgente. Quando quello tornò a riferire
che que' signori eran partiti, lasciando i loro rispetti: – e
il conte Attilio? – domandò, sempre camminando, don
Rodrigo.
– È uscito con que' signori, illustrissimo.
– Bene: sei persone di seguito, per la passeggiata: subito.
La spada, la cappa, il cappello: subito.
Il servitore partì, rispondendo con un inchino; e, poco
dopo, tornò, portando la ricca spada, che il padrone si
150
cinse; la cappa, che si buttò sulle spalle; il cappello a
gran penne, che mise e inchiodò, con una manata, fieramente
sul capo: segno di marina torbida. Si mosse, e,
alla porta, trovò i sei ribaldi tutti armati, i quali, fatto
ala, e inchinatolo, gli andaron dietro. Più burbero, più
superbioso, più accigliato del solito, uscì, e andò passeggiando
verso Lecco. I contadini, gli artigiani, al vederlo
venire, si ritiravan rasente al muro, e di lì facevano
scappellate e inchini profondi, ai quali non rispondeva.
Come inferiori, l'inchinavano anche quelli che da questi
eran detti signori; ché, in que' contorni, non ce n'era uno
che potesse, a mille miglia, competer con lui, di nome,
di ricchezze, d'aderenze e della voglia di servirsi di tutto
ciò, per istare al di sopra degli altri. E a questi corrispondeva
con una degnazione contegnosa. Quel giorno
non avvenne, ma quando avveniva che s'incontrasse col
signor castellano spagnolo, l'inchino allora era ugualmente
profondo dalle due parti; la cosa era come tra due
potentati, i quali non abbiano nulla da spartire tra loro;
ma, per convenienza, fanno onore al grado l'uno dell'altro.
Per passare un poco la mattana, e per contrapporre
all'immagine del frate che gli assediava la fantasia, immagini
in tutto diverse, don Rodrigo entrò, quel giorno,
in una casa, dove andava, per il solito, molta gente, e
dove fu ricevuto con quella cordialità affaccendata e rispettosa,
ch'è riserbata agli uomini che si fanno molto
amare o molto temere; e, a notte già fatta, tornò al suo
palazzotto. Il conte Attilio era anche lui tornato in quel
momento; e fu messa in tavola la cena, durante la quale,
151
don Rodrigo fu sempre sopra pensiero, e parlò poco.
– Cugino, quando pagate questa scommessa? – disse,
con un fare di malizia e di scherno, il conte Attilio, appena
sparecchiato, e andati via i servitori.
– San Martino non è ancor passato.
– Tant'è che la paghiate subito; perché passeranno tutti
i santi del lunario, prima che...
– Questo è quel che si vedrà.
– Cugino, voi volete fare il politico; ma io ho capito
tutto, e son tanto certo d'aver vinta la scommessa, che
son pronto a farne un'altra.
– Sentiamo.
– Che il padre... il padre... che so io? quel frate in
somma v'ha convertito.
– Eccone un'altra delle vostre.
– Convertito, cugino; convertito, vi dico. Io per me,
ne godo. Sapete che sarà un bello spettacolo vedervi tutto
compunto, e con gli occhi bassi! E che gloria per quel
padre! Come sarà tornato a casa gonfio e pettoruto! Non
son pesci che si piglino tutti i giorni, né con tutte le reti.
Siate certo che vi porterà per esempio; e, quando anderà
a far qualche missione un po' lontano, parlerà de' fatti
vostri. Mi par di sentirlo –. E qui, parlando col naso, accompagnando
le parole con gesti caricati, continuò, in
tono di predica: – in una parte di questo mondo, che, per
degni rispetti, non nomino, viveva, uditori carissimi, e
vive tuttavia, un cavaliere scapestrato, più amico delle
femmine, che degli uomini dabbene, il quale, avvezzo a
far d'ogni erba un fascio, aveva messo gli occhi...
152
– Basta, basta, – interruppe don Rodrigo, mezzo sogghignando,
e mezzo annoiato. – Se volete raddoppiar la
scommessa, son pronto anch'io.
– Diavolo! che aveste voi convertito il padre!
– Non mi parlate di colui: e in quanto alla scommessa,
san Martino deciderà –. La curiosità del conte era
stuzzicata; non gli risparmiò interrogazioni, ma don Rodrigo
le seppe eluder tutte, rimettendosi sempre al giorno
della decisione, e non volendo comunicare alla parte
avversa disegni che non erano né incamminati, né assolutamente
fissati.
La mattina seguente, don Rodrigo si destò don Rodrigo.
L'apprensione che quel verrà un giorno gli aveva
messa in corpo, era svanita del tutto, co' sogni della notte;
e gli rimaneva la rabbia sola, esacerbata anche dalla
vergogna di quella debolezza passeggiera. L'immagini
più recenti della passeggiata trionfale, degl'inchini, dell'accoglienze,
e il canzonare del cugino, avevano contribuito
non poco a rendergli l'animo antico. Appena alzato,
fece chiamare il Griso. "Cose grosse", disse tra sé il
servitore a cui fu dato l'ordine; perché l'uomo che aveva
quel soprannome, non era niente meno che il capo de'
bravi, quello a cui s'imponevano le imprese più rischiose
e più inique, il fidatissimo del padrone, l'uomo tutto
suo, per gratitudine e per interesse. Dopo aver ammazzato
uno, di giorno, in piazza, era andato ad implorar la
protezione di don Rodrigo; e questo, vestendolo della
sua livrea, l'aveva messo al coperto da ogni ricerca della
giustizia. Così, impegnandosi a ogni delitto che gli ve-
153
nisse comandato, colui si era assicurata l'impunità del
primo. Per don Rodrigo, l'acquisto non era stato di poca
importanza; perché il Griso, oltre all'essere, senza paragone,
il più valente della famiglia, era anche una prova
di ciò che il suo padrone aveva potuto attentar felicemente
contro le leggi; di modo che la sua potenza ne veniva
ingrandita, nel fatto e nell'opinione.
– Griso! – disse don Rodrigo: – in questa congiuntura,
si vedrà quel che tu vali. Prima di domani, quella Lucia
deve trovarsi in questo palazzo.
– Non si dirà mai che il Griso si sia ritirato da un comando
dell'illustrissimo signor padrone.
– Piglia quanti uomini ti possono bisognare, ordina e
disponi, come ti par meglio; purché la cosa riesca a
buon fine. Ma bada sopra tutto, che non le sia fatto
male.
– Signore, un po' di spavento, perché la non faccia
troppo strepito... non si potrà far di meno.
– Spavento... capisco... è inevitabile. Ma non le si torca
un capello; e sopra tutto, le si porti rispetto in ogni
maniera. Hai inteso?
– Signore, non si può levare un fiore dalla pianta, e
portarlo a vossignoria, senza toccarlo. Ma non si farà
che il puro necessario.
– Sotto la tua sicurtà. E... come farai?
– Ci stavo pensando, signore. Siam fortunati che la
casa è in fondo al paese. Abbiam bisogno d'un luogo per
andarci a postare: e appunto c'è, poco distante di là, quel
casolare disabitato e solo, in mezzo ai campi, quella
154
casa... vossignoria non saprà niente di queste cose... una
casa che bruciò, pochi anni sono, e non hanno avuto danari
da riattarla, e l'hanno abbandonata, e ora ci vanno le
streghe: ma non è sabato, e me ne rido. Questi villani,
che son pieni d'ubbie, non ci bazzicherebbero, in nessuna
notte della settimana, per tutto l'oro del mondo: sicché
possiamo andare a fermarci là, con sicurezza che
nessuno verrà a guastare i fatti nostri.
– Va bene; e poi?
Qui, il Griso a proporre, don Rodrigo a discutere, finché
d'accordo ebbero concertata la maniera di condurre
a fine l'impresa, senza che rimanesse traccia degli autori,
la maniera anche di rivolgere, con falsi indizi, i sospetti
altrove, d'impor silenzio alla povera Agnese, d'incutere
a Renzo tale spavento, da fargli passare il dolore,
e il pensiero di ricorrere alla giustizia, e anche la volontà
di lagnarsi; e tutte l'altre bricconerie necessarie alla
riuscita della bricconeria principale. Noi tralasciamo di
riferir que' concerti, perché, come il lettore vedrà, non
son necessari all'intelligenza della storia; e siam contenti
anche noi di non doverlo trattener più lungamente a sentir
parlamentare que' due fastidiosi ribaldi. Basta che,
mentre il Griso se n'andava, per metter mano all'esecuzione,
don Rodrigo lo richiamò, e gli disse: – senti: se
per caso, quel tanghero temerario vi desse nell'unghie
questa sera, non sarà male che gli sia dato anticipatamente
un buon ricordo sulle spalle. Così, l'ordine che gli
verrà intimato domani di stare zitto, farà più sicuramente
l'effetto. Ma non l'andate a cercare, per non guastare
155
quello che più importa: tu m'hai inteso.
– Lasci fare a me, – rispose il Griso, inchinandosi,
con un atto d'ossequio e di millanteria; e se n'andò. La
mattina fu spesa in giri, per riconoscere il paese. Quel
falso pezzente che s'era inoltrato a quel modo nella povera
casetta, non era altro che il Griso, il quale veniva
per levarne a occhio la pianta: i falsi viandanti eran suoi
ribaldi, ai quali, per operare sotto i suoi ordini, bastava
una cognizione più superficiale del luogo. E, fatta la
scoperta, non s'eran più lasciati vedere, per non dar troppo
sospetto.
Tornati che furon tutti al palazzotto, il Griso rese conto,
e fissò definitivamente il disegno dell'impresa; assegnò
le parti, diede istruzioni. Tutto ciò non si poté fare,
senza che quel vecchio servitore, il quale stava a occhi
aperti, e a orecchi tesi, s'accorgesse che qualche gran
cosa si macchinava. A forza di stare attento e di domandare;
accattando una mezza notizia di qua, una mezza di
là, commentando tra sé una parola oscura, interpretando
un andare misterioso, tanto fece, che venne in chiaro di
ciò che si doveva eseguir quella notte. Ma quando ci fu
riuscito, essa era già poco lontana, e già una piccola
vanguardia di bravi era andata a imboscarsi in quel casolare
diroccato. Il povero vecchio, quantunque sentisse
bene a che rischioso giuoco giocava, e avesse anche
paura di portare il soccorso di Pisa, pure non volle mancare:
uscì, con la scusa di prendere un po' d'aria, e s'incamminò
in fretta in fretta al convento, per dare al padre
Cristoforo l'avviso promesso. Poco dopo, si mossero gli
156
altri bravi, e discesero spicciolati, per non parere una
compagnia: il Griso venne dopo; e non rimase indietro
che una bussola, la quale doveva esser portata al casolare,
a sera inoltrata; come fu fatto. Radunati che furono
in quel luogo, il Griso spedì tre di coloro all'osteria del
paesetto; uno che si mettesse sull'uscio, a osservar ciò
che accadesse nella strada, e a veder quando tutti gli
abitanti fossero ritirati: gli altri due che stessero dentro a
giocare e a bere, come dilettanti; e attendessero intanto a
spiare, se qualche cosa da spiare ci fosse. Egli, col grosso
della truppa, rimase nell'agguato ad aspettare.
Il povero vecchio trottava ancora; i tre esploratori arrivavano
al loro posto; il sole cadeva; quando Renzo entrò
dalle donne, e disse: – Tonio e Gervaso m'aspettan
fuori: vo con loro all'osteria, a mangiare un boccone; e,
quando sonerà l'ave maria, verremo a prendervi. Su, coraggio,
Lucia! tutto dipende da un momento –. Lucia sospirò,
e ripeté: – coraggio, – con una voce che smentiva
la parola.
Quando Renzo e i due compagni giunsero all'osteria,
vi trovaron quel tale già piantato in sentinella, che ingombrava
mezzo il vano della porta, appoggiata con la
schiena a uno stipite, con le braccia incrociate sul petto;
e guardava e riguardava, a destra e a sinistra, facendo
lampeggiare ora il bianco, ora il nero di due occhi grifagni.
Un berretto piatto di velluto chermisi, messo storto,
gli copriva la metà del ciuffo, che, dividendosi sur una
fronte fosca, girava, da una parte e dall'altra, sotto gli
orecchi, e terminava in trecce, fermate con un pettine
157
sulla nuca. Teneva sospeso in una mano un grosso randello;
arme propriamente, non ne portava in vista; ma,
solo a guardargli in viso, anche un fanciullo avrebbe
pensato che doveva averne sotto quante ce ne poteva
stare. Quando Renzo, ch'era innanzi agli altri, fu lì per
entrare, colui, senza scomodarsi, lo guardò fisso fisso;
ma il giovine, intento a schivare ogni questione, come
suole ognuno che abbia un'impresa scabrosa alle mani,
non fece vista d'accorgersene, non disse neppure: fatevi
in là; e, rasentando l'altro stipite, passò per isbieco, col
fianco innanzi, per l'apertura lasciata da quella cariatide.
I due compagni dovettero far la stessa evoluzione, se
vollero entrare. Entrati, videro gli altri, de' quali avevan
già sentita la voce, cioè que' due bravacci, che seduti a
un canto della tavola, giocavano alla mora, gridando tutt'e
due insieme (lì, è il giuoco che lo richiede), e mescendosi
or l'uno or l'altro da bere, con un gran fiasco
ch'era tra loro. Questi pure guardaron fisso la nuova
compagnia; e un de' due specialmente, tenendo una
mano in aria, con tre ditacci tesi e allargati, e avendo la
bocca ancora aperta, per un gran "sei" che n'era scoppiato
fuori in quel momento, squadrò Renzo da capo a piedi;
poi diede d'occhio al compagno, poi a quel dell'uscio,
che rispose con un cenno del capo. Renzo insospettito
e incerto guardava ai suoi due convitati, come se
volesse cercare ne' loro aspetti un'interpretazione di tutti
que' segni: ma i loro aspetti non indicavano altro che un
buon appetito. L'oste guardava in viso a lui, come per
aspettar gli ordini: egli lo fece venir con sé in una stanza
158
vicina, e ordinò da cena.
– Chi sono que' forestieri? – gli domandò poi a voce
bassa, quando quello tornò, con una tovaglia grossolana
sotto il braccio, e un fiasco in mano.
– Non li conosco, – rispose l'oste, spiegando la tovaglia.
– Come? né anche uno?
– Sapete bene, – rispose ancora colui, stirando, con
tutt'e due le mani, la tovaglia sulla tavola, – che la prima
regola del nostro mestiere, è di non domandare i fatti
degli altri: tanto che, fin le nostre donne non son curiose.
Si starebbe freschi, con tanta gente che va e viene: è
sempre un porto di mare: quando le annate son ragionevoli,
voglio dire; ma stiamo allegri, che tornerà il buon
tempo. A noi basta che gli avventori siano galantuomini:
chi siano poi, o chi non siano, non fa niente. E ora vi
porterò un piatto di polpette, che le simili non le avete
mai mangiate.
– Come potete sapere...? – ripigliava Renzo; ma l'oste,
già avviato alla cucina, seguitò la sua strada. E lì,
mentre prendeva il tegame delle polpette summentovate,
gli s'accostò pian piano quel bravaccio che aveva squadrato
il nostro giovine, e gli disse sottovoce: – Chi sono
que' galantuomini?
– Buona gente qui del paese, – rispose l'oste, scodellando
le polpette nel piatto.
– Va bene; ma come si chiamano? chi sono? – insistette
colui, con voce alquanto sgarbata.
– Uno si chiama Renzo, – rispose l'oste, pur sottovo-
159
ce: – un buon giovine, assestato; filatore di seta, che sa
bene il suo mestiere. L'altro è un contadino che ha nome
Tonio: buon camerata, allegro: peccato che n'abbia pochi;
che gli spenderebbe tutti qui. L'altro è un sempliciotto,
che mangia però volentieri, quando gliene danno.
Con permesso.
E, con uno sgambetto, uscì tra il fornello e l'interrogante;
e andò a portare il piatto a chi si doveva. – Come
potete sapere, – riattaccò Renzo, quando lo vide ricomparire,
– che siano galantuomini, se non li conoscete?
– Le azioni, caro mio: l'uomo si conosce all'azioni.
Quelli che bevono il vino senza criticarlo, che pagano il
conto senza tirare, che non metton su lite con gli altri
avventori, e se hanno una coltellata da consegnare a
uno, lo vanno ad aspettar fuori, e lontano dall'osteria,
tanto che il povero oste non ne vada di mezzo, quelli
sono i galantuomini. Però, se si può conoscer la gente
bene, come ci conosciamo tra noi quattro, è meglio. E
che diavolo vi vien voglia di saper tante cose, quando
siete sposo, e dovete aver tutt'altro in testa? e con davanti
quelle polpette, che farebbero resuscitare un morto?
– Così dicendo, se ne tornò in cucina.
Il nostro autore, osservando al diverso modo che teneva
costui nel soddisfare alle domande, dice ch'era un
uomo così fatto, che, in tutti i suoi discorsi, faceva professione
d'esser molto amico de' galantuomini in generale;
ma, in atto pratico, usava molto maggior compiacenza
con quelli che avessero riputazione o sembianza di
birboni. Che carattere singolare! eh?
160
La cena non fu molto allegra. I due convitati avrebbero
voluto godersela con tutto loro comodo; ma l'invitante,
preoccupato di ciò che il lettore sa, e infastidito, e anche
un po' inquieto del contegno strano di quegli sconosciuti,
non vedeva l'ora d'andarsene. Si parlava sottovoce,
per causa loro; ed eran parole tronche e svogliate.
– Che bella cosa, – scappò fuori di punto in bianco
Gervaso, – che Renzo voglia prender moglie, e abbia bisogno...!
– Renzo gli fece un viso brusco. – Vuoi stare
zitto, bestia? – gli disse Tonio, accompagnando il titolo
con una gomitata. La conversazione fu sempre più fredda,
fino alla fine. Renzo, stando indietro nel mangiare,
come nel bere, attese a mescere ai due testimoni, con discrezione,
in maniera di dar loro un po' di brio, senza
farli uscir di cervello. Sparecchiato, pagato il conto da
colui che aveva fatto men guasto, dovettero tutti e tre
passar novamente davanti a quelle facce, le quali tutte si
voltarono a Renzo, come quand'era entrato. Questo, fatti
ch'ebbe pochi passi fuori dell'osteria, si voltò indietro, e
vide che i due che aveva lasciati seduti in cucina, lo seguitavano:
si fermò allora, co' suoi compagni, come se
dicesse: vediamo cosa voglion da me costoro. Ma i due,
quando s'accorsero d'essere osservati, si fermarono anch'essi,
si parlaron sottovoce, e tornarono indietro. Se
Renzo fosse stato tanto vicino da sentir le loro parole,
gli sarebbero parse molto strane. – Sarebbe però un bell'onore,
senza contar la mancia, – diceva uno de' malandrini,
– se, tornando al palazzo, potessimo raccontare
d'avergli spianate le costole in fretta in fretta, e così da
161
noi, senza che il signor Griso fosse qui a regolare.
– E guastare il negozio principale! – rispondeva l'altro.
– Ecco: s'è avvisto di qualche cosa; si ferma a guardarci.
Ih! se fosse più tardi! Torniamo indietro, per non
dar sospetto. Vedi che vien gente da tutte le parti: lasciamoli
andar tutti a pollaio.
C'era in fatti quel brulichìo, quel ronzìo che si sente
in un villaggio, sulla sera, e che, dopo pochi momenti,
dà luogo alla quiete solenne della notte. Le donne venivan
dal campo, portandosi in collo i bambini, e tenendo
per la mano i ragazzi più grandini, ai quali facevan dire
le divozioni della sera; venivan gli uomini, con le vanghe,
e con le zappe sulle spalle. All'aprirsi degli usci, si
vedevan luccicare qua e là i fuochi accesi per le povere
cene: si sentiva nella strada barattare i saluti, e qualche
parola, sulla scarsità della raccolta, e sulla miseria dell'annata;
e più delle parole, si sentivano i tocchi misurati
e sonori della campana, che annunziava il finir del giorno.
Quando Renzo vide che i due indiscreti s'eran ritirati,
continuò la sua strada nelle tenebre crescenti, dando
sottovoce ora un ricordo, ora un altro, ora all'uno, ora all'altro
fratello. Arrivarono alla casetta di Lucia, ch'era
già notte.
Tra il primo pensiero d'una impresa terribile, e l'esecuzione
di essa (ha detto un barbaro che non era privo
d'ingegno), l'intervallo è un sogno, pieno di fantasmi e
di paure. Lucia era, da molte ore, nell'angosce d'un tal
sogno: e Agnese, Agnese medesima, l'autrice del consiglio,
stava sopra pensiero, e trovava a stento parole per
162
rincorare la figlia. Ma, al momento di destarsi, al momento
cioè di dar principio all'opera, l'animo si trova
tutto trasformato. Al terrore e al coraggio che vi contrastavano,
succede un altro terrore e un altro coraggio:
l'impresa s'affaccia alla mente, come una nuova apparizione:
ciò che prima spaventava di più, sembra talvolta
divenuto agevole tutt'a un tratto: talvolta comparisce
grande l'ostacolo a cui s'era appena badato; l'immaginazione
dà indietro sgomentata; le membra par che ricusino
d'ubbidire; e il cuore manca alle promesse che aveva
fatte con più sicurezza. Al picchiare sommesso di Renzo,
Lucia fu assalita da tanto terrore, che risolvette, in
quel momento, di soffrire ogni cosa, di star sempre divisa
da lui, piuttosto ch'eseguire quella risoluzione; ma
quando si fu fatto vedere, ed ebbe detto: – son qui, andiamo
–; quando tutti si mostraron pronti ad avviarsi,
senza esitazione, come a cosa stabilita, irrevocabile; Lucia
non ebbe tempo né forza di far difficoltà, e, come
strascinata, prese tremando un braccio della madre, un
braccio del promesso sposo, e si mosse con la brigata
avventuriera.
Zitti zitti, nelle tenebre, a passo misurato, usciron dalla
casetta, e preser la strada fuori del paese. La più corta
sarebbe stata d'attraversarlo: che s'andava diritto alla
casa di don Abbondio; ma scelsero quella, per non esser
visti. Per viottole, tra gli orti e i campi, arrivaron vicino
a quella casa, e lì si divisero. I due promessi rimaser nascosti
dietro l'angolo di essa; Agnese con loro, ma un
po' più innanzi, per accorrere in tempo a fermar Perpe-
163
tua, e a impadronirsene; Tonio, con lo scempiato di Gervaso,
che non sapeva far nulla da sé, e senza il quale
non si poteva far nulla, s'affacciaron bravamente alla
porta, e picchiarono.
– Chi è, a quest'ora? – gridò una voce dalla finestra,
che s'aprì in quel momento: era la voce di Perpetua. –
Ammalati non ce n'è, ch'io sappia. È forse accaduta
qualche disgrazia?
– Son io, – rispose Tonio, – con mio fratello, che abbiam
bisogno di parlare al signor curato.
– È ora da cristiani questa? – disse bruscamente Perpetua.
– Che discrezione? Tornate domani.
– Sentite: tornerò o non tornerò: ho riscosso non so
che danari, e venivo a saldar quel debituccio che sapete:
aveva qui venticinque belle berlinghe nuove; ma se non
si può, pazienza: questi, so come spenderli, e tornerò
quando n'abbia messi insieme degli altri.
– Aspettate, aspettate: vo e torno. Ma perché venire a
quest'ora?
– Gli ho ricevuti, anch'io, poco fa; e ho pensato, come
vi dico, che, se li tengo a dormir con me, non so di che
parere sarò domattina. Però, se l'ora non vi piace, non so
che dire: per me, son qui; e se non mi volete, me ne vo.
– No, no, aspettate un momento: torno con la risposta.
Così dicendo, richiuse la finestra. A questo punto,
Agnese si staccò dai promessi, e, detto sottovoce a Lucia:
– coraggio; è un momento; è come farsi cavar un
dente, – si riunì ai due fratelli, davanti all'uscio; e si
mise a ciarlare con Tonio, in maniera che Perpetua, ve-
164
nendo ad aprire, dovesse credere che si fosse abbattuta lì
a caso, e che Tonio l'avesse trattenuta un momento.
165
CAPITOLO VIII
"Carneade! Chi era costui?" ruminava tra sé don Abbondio
seduto sul suo seggiolone, in una stanza del piano
superiore, con un libricciolo aperto davanti, quando
Perpetua entrò a portargli l'imbasciata. "Carneade! questo
nome mi par bene d'averlo letto o sentito; doveva essere
un uomo di studio, un letteratone del tempo antico:
è un nome di quelli; ma chi diavolo era costui?" Tanto il
pover'uomo era lontano da prevedere che burrasca gli si
addensasse sul capo!
Bisogna sapere che don Abbondio si dilettava di leggere
un pochino ogni giorno; e un curato suo vicino, che
aveva un po' di libreria, gli prestava un libro dopo l'altro,
il primo che gli veniva alle mani. Quello su cui meditava
in quel momento don Abbondio, convalescente
della febbre dello spavento, anzi più guarito (quanto alla
febbre) che non volesse lasciar credere, era un panegirico
in onore di san Carlo, detto con molta enfasi, e udito
con molta ammirazione nel duomo di Milano, due anni
prima. Il santo v'era paragonato, per l'amore allo studio,
ad Archimede; e fin qui don Abbondio non trovava inciampo;
perché Archimede ne ha fatte di così curiose,
ha fatto dir tanto di sé, che, per saperne qualche cosa,
non c'è bisogno d'un'erudizione molto vasta. Ma, dopo
166
Archimede, l'oratore chiamava a paragone anche Carneade:
e lì il lettore era rimasto arrenato. In quel momento
entrò Perpetua ad annunziar la visita di Tonio.
– A quest'ora? – disse anche don Abbondio, com'era
naturale.
– Cosa vuole? Non hanno discrezione: ma se non lo
piglia al volo...
– Già: se non lo piglio ora, chi sa quando lo potrò pigliare!
Fatelo venire... Ehi! ehi! siete poi ben sicura che
sia proprio lui?
– Diavolo! – rispose Perpetua, e scese; aprì l'uscio, e
disse: – dove siete? – Tonio si fece vedere; e, nello stesso
tempo, venne avanti anche Agnese, e salutò Perpetua
per nome.
– Buona sera, Agnese, – disse Perpetua: – di dove si
viene, a quest'ora?
– Vengo da... – e nominò un paesetto vicino. – E se
sapeste... – continuò: – mi son fermata di più, appunto
in grazia vostra.
– Oh perché? – domandò Perpetua; e voltandosi a'
due fratelli, – entrate, – disse, – che vengo anch'io.
– Perché, – rispose Agnese, – una donna di quelle che
non sanno le cose, e voglion parlare... credereste? s'ostinava
a dire che voi non vi siete maritata con Beppe Suolavecchia,
né con Anselmo Lunghigna, perché non
v'hanno voluta. Io sostenevo che siete stata voi che gli
avete rifiutati, l'uno e l'altro...
– Sicuro. Oh la bugiarda! la bugiardona! Chi è costei?
– Non me lo domandate, che non mi piace metter
167
male.
– Me lo direte, me l'avete a dire: oh la bugiarda!
– Basta... ma non potete credere quanto mi sia dispiaciuto
di non saper bene tutta la storia, per confonder colei.
– Guardate se si può inventare, a questo modo! –
esclamò di nuovo Perpetua; e riprese subito: – in quanto
a Beppe, tutti sanno, e hanno potuto vedere... Ehi, Tonio!
accostate l'uscio, e salite pure, che vengo –. Tonio,
di dentro, rispose di sì; e Perpetua continuò la sua narrazione
appassionata.
In faccia all'uscio di don Abbondio, s'apriva, tra due
casipole, una stradetta, che, finite quelle, voltava in un
campo. Agnese vi s'avviò, come se volesse tirarsi alquanto
in disparte, per parlar più liberamente; e Perpetua
dietro. Quand'ebbero voltato, e furono in luogo, donde
non si poteva più veder ciò che accadesse davanti
alla casa di don Abbondio, Agnese tossì forte. Era il segnale:
Renzo lo sentì, fece coraggio a Lucia, con una
stretta di braccio; e tutt'e due, in punta di piedi, vennero
avanti, rasentando il muro, zitti zitti; arrivarono all'uscio,
lo spinsero adagino adagino; cheti e chinati, entraron
nell'andito, dov'erano i due fratelli ad aspettarli.
Renzo accostò di nuovo l'uscio pian piano; e tutt'e quattro
su per le scale, non facendo rumore neppur per uno.
Giunti sul pianerottolo, i due fratelli s'avvicinarono all'uscio
della stanza, ch'era di fianco alla scala; gli sposi
si strinsero al muro.
– Deo gratias, – disse Tonio, a voce chiara.
168
– Tonio, eh? Entrate, – rispose la voce di dentro. Il
chiamato aprì l'uscio, appena quanto bastava per poter
passar lui e il fratello, a un per volta. La striscia di luce,
che uscì d'improvviso per quella apertura, e si disegnò
sul pavimento oscuro del pianerottolo, fece riscoter Lucia,
come se fosse scoperta. Entrati i fratelli, Tonio si
tirò dietro l'uscio: gli sposi rimasero immobili nelle tenebre,
con l'orecchie tese, tenendo il fiato: il rumore più
forte era il martellar che faceva il povero cuore di Lucia.
Don Abbondio stava, come abbiam detto, sur una
vecchia seggiola, ravvolto in una vecchia zimarra, con
in capo una vecchia papalina, che gli faceva cornice intorno
alla faccia, al lume scarso d'una piccola lucerna.
Due folte ciocche di capelli, che gli scappavano fuor
della papalina, due folti sopraccigli, due folti baffi, un
folto pizzo, tutti canuti, e sparsi su quella faccia bruna e
rugosa, potevano assomigliarsi a cespugli coperti di
neve, sporgenti da un dirupo, al chiaro di luna.
– Ah! ah! – fu il suo saluto, mentre si levava gli occhiali,
e li riponeva nel libricciolo.
– Dirà il signor curato, che son venuto tardi, – disse
Tonio, inchinandosi, come pure fece, ma più goffamente,
Gervaso.
– Sicuro ch'è tardi: tardi in tutte le maniere. Lo sapete,
che sono ammalato?
– Oh! mi dispiace.
– L'avrete sentito dire; sono ammalato, e non so
quando potrò lasciarmi vedere... Ma perché vi siete condotto
dietro quel... quel figliuolo?
169
– Così per compagnia, signor curato.
– Basta, vediamo.
– Son venticinque berlinghe nuove, di quelle col sant'Ambrogio
a cavallo, – disse Tonio, levandosi un involtino
di tasca.
– Vediamo, – replicò don Abbondio: e, preso l'involtino,
si rimesse gli occhiali, l'aprì, cavò le berlinghe, le
contò, le voltò, le rivoltò, le trovò senza difetto.
– Ora, signor curato, mi darà la collana della mia Tecla.–
È giusto, – rispose don Abbondio; poi andò a un armadio,
si levò una chiave di tasca, e, guardandosi intorno,
come per tener lontani gli spettatori, aprì una parte
di sportello, riempì l'apertura con la persona, mise dentro
la testa, per guardare, e un braccio, per prender la
collana; la prese, e, chiuso l'armadio, la consegnò a Tonio,
dicendo: – va bene?
– Ora, – disse Tonio, – si contenti di mettere un po' di
nero sul bianco.
– Anche questa! – disse don Abbondio: – le sanno
tutte. Ih! com'è divenuto sospettoso il mondo! Non vi fidate
di me?
– Come, signor curato! s'io mi fido? Lei mi fa torto.
Ma siccome il mio nome è sul suo libraccio, dalla parte
del debito... dunque, giacché ha già avuto l'incomodo di
scrivere una volta, così... dalla vita alla morte...
– Bene bene, – interruppe don Abbondio, e brontolando,
tirò a sé una cassetta del tavolino, levò fuori carta,
penna e calamaio, e si mise a scrivere, ripetendo a viva
170
voce le parole, di mano in mano che gli uscivan dalla
penna. Frattanto Tonio e, a un suo cenno, Gervaso, si
piantaron ritti davanti al tavolino, in maniera d'impedire
allo scrivente la vista dell'uscio; e, come per ozio, andavano
stropicciando, co' piedi, il pavimento, per dar segno
a quei ch'erano fuori, d'entrare, e per confondere
nello stesso tempo il rumore delle loro pedate. Don Abbondio,
immerso nella sua scrittura, non badava ad altro.
Allo stropiccìo de' quattro piedi, Renzo prese un
braccio di Lucia, lo strinse, per darle coraggio, e si mosse,
tirandosela dietro tutta tremante, che da sé non vi sarebbe
potuta venire. Entraron pian piano, in punta di
piedi, rattenendo il respiro; e si nascosero dietro i due
fratelli. Intanto don Abbondio, finito di scrivere, rilesse
attentamente, senza alzar gli occhi dalla carta; la piegò
in quattro, dicendo: – ora, sarete contento? – e, levatosi
con una mano gli occhiali dal naso, la porse con l'altra a
Tonio, alzando il viso. Tonio, allungando la mano per
prender la carta, si ritirò da una parte; Gervaso, a un suo
cenno, dall'altra; e, nel mezzo, come al dividersi d'una
scena, apparvero Renzo e Lucia. Don Abbondio, vide
confusamente, poi vide chiaro, si spaventò, si stupì, s'infuriò,
pensò, prese una risoluzione: tutto questo nel tempo
che Renzo mise a proferire le parole: – signor curato,
in presenza di questi testimoni, quest'è mia moglie –. Le
sue labbra non erano ancora tornate al posto, che don
Abbondio, lasciando cader la carta, aveva già afferrata e
alzata, con la mancina, la lucerna, ghermito, con la diritta,
il tappeto del tavolino, e tiratolo a sé, con furia, but-
171
tando in terra libro, carta, calamaio e polverino; e, balzando
tra la seggiola e il tavolino, s'era avvicinato a Lucia.
La poveretta, con quella sua voce soave, e allora
tutta tremante, aveva appena potuto proferire: – e questo...
– che don Abbondio le aveva buttato sgarbatamente
il tappeto sulla testa e sul viso, per impedirle di pronunziare
intera la formola. E subito, lasciata cader la lucerna
che teneva nell'altra mano, s'aiutò anche con quella
a imbacuccarla col tappeto, che quasi la soffogava; e
intanto gridava quanto n'aveva in canna: – Perpetua!
Perpetua! tradimento! aiuto! – Il lucignolo, che moriva
sul pavimento, mandava una luce languida e saltellante
sopra Lucia, la quale, affatto smarrita, non tentava neppure
di svolgersi, e poteva parere una statua abbozzata
in creta, sulla quale l'artefice ha gettato un umido panno.
Cessata ogni luce, don Abbondio lasciò la poveretta, e
andò cercando a tastoni l'uscio che metteva a una stanza
più interna; lo trovò, entrò in quella, si chiuse dentro,
gridando tuttavia: – Perpetua! tradimento! aiuto! fuori di
questa casa! fuori di questa casa! – Nell'altra stanza, tutto
era confusione: Renzo, cercando di fermare il curato,
e remando con le mani, come se facesse a mosca cieca,
era arrivato all'uscio, e picchiava, gridando: – apra,
apra; non faccia schiamazzo –. Lucia chiamava Renzo,
con voce fioca, e diceva, pregando: – andiamo, andiamo,
per l'amor di Dio –. Tonio, carpone, andava spazzando
con le mani il pavimento, per veder di raccapezzare
la sua ricevuta. Gervaso, spiritato, gridava e saltellava,
cercando l'uscio di scala, per uscire a salvamento.
172
In mezzo a questo serra serra, non possiam lasciar di
fermarci un momento a fare una riflessione. Renzo, che
strepitava di notte in casa altrui, che vi s'era introdotto
di soppiatto, e teneva il padrone stesso assediato in una
stanza, ha tutta l'apparenza d'un oppressore; eppure, alla
fin de' fatti, era l'oppresso. Don Abbondio, sorpreso,
messo in fuga, spaventato, mentre attendeva tranquillamente
a' fatti suoi, parrebbe la vittima; eppure, in realtà,
era lui che faceva un sopruso. Così va spesso il mondo...
voglio dire, così andava nel secolo decimo settimo.
L'assediato, vedendo che il nemico non dava segno di
ritirarsi, aprì una finestra che guardava sulla piazza della
chiesa, e si diede a gridare: – aiuto! aiuto! – Era il più
bel chiaro di luna; l'ombra della chiesa, e più in fuori
l'ombra lunga ed acuta del campanile, si stendeva bruna
e spiccata sul piano erboso e lucente della piazza: ogni
oggetto si poteva distinguere, quasi come di giorno. Ma,
fin dove arrivava lo sguardo, non appariva indizio di
persona vivente. Contiguo però al muro laterale della
chiesa, e appunto dal lato che rispondeva verso la casa
parrocchiale, era un piccolo abituro, un bugigattolo,
dove dormiva il sagrestano. Fu questo riscosso da quel
disordinato grido, fece un salto, scese il letto in furia,
aprì l'impannata d'una sua finestrina, mise fuori la testa,
con gli occhi tra' peli, e disse: – cosa c'è?
– Correte, Ambrogio! aiuto! gente in casa, – gridò
verso lui don Abbondio. – Vengo subito, – rispose quello;
tirò indietro la testa, richiuse la sua impannata, e,
quantunque mezzo tra 'l sonno, e più che mezzo sbigot-
173
tito, trovò su due piedi un espediente per dar più aiuto di
quello che gli si chiedeva, senza mettersi lui nel tafferuglio,
quale si fosse. Dà di piglio alle brache, che teneva
sul letto; se le caccia sotto il braccio, come un cappello
di gala, e giù balzelloni per una scaletta di legno; corre
al campanile, afferra la corda della più grossa di due
campanette che c'erano, e suona a martello.
Ton, ton, ton, ton: i contadini balzano a sedere sul letto;
i giovinetti sdraiati sul fenile, tendon l'orecchio, si
rizzano. – Cos'è? Cos'è? Campana a martello! fuoco? ladri?
banditi? – Molte donne consigliano, pregano i mariti,
di non moversi, di lasciar correre gli altri: alcuni s'alzano,
e vanno alla finestra: i poltroni, come se si arrendessero
alle preghiere, ritornan sotto: i più curiosi e più
bravi scendono a prender le forche e gli schioppi, per
correre al rumore: altri stanno a vedere.
Ma, prima che quelli fossero all'ordine, prima anzi
che fosser ben desti, il rumore era giunto agli orecchi
d'altre persone che vegliavano, non lontano, ritte e vestite:
i bravi in un luogo, Agnese e Perpetua in un altro.
Diremo prima brevemente ciò che facesser coloro, dal
momento in cui gli abbiamo lasciati, parte nel casolare e
parte all'osteria. Questi tre, quando videro tutti gli usci
chiusi e la strada deserta, uscirono in fretta, come se si
fossero avvisti d'aver fatto tardi, e dicendo di voler andar
subito a casa; diedero una giravolta per il paese, per
venire in chiaro se tutti eran ritirati– e in fatti, non incontrarono
anima vivente, né sentirono il più piccolo
strepito. Passarono anche, pian piano, davanti alla nostra
174
povera casetta: la più quieta di tutte, giacché non c'era
più nessuno. Andarono allora diviato al casolare, e fecero
la loro relazione al signor Griso. Subito, questo si
mise in testa un cappellaccio, sulle spalle un sanrocchino
di tela incerata, sparso di conchiglie; prese un bordone
da pellegrino, disse: – andiamo da bravi: zitti, e attenti
agli ordini –, s'incamminò il primo, gli altri dietro;
e, in un momento, arrivarono alla casetta, per una strada
opposta a quella per cui se n'era allontanata la nostra
brigatella, andando anch'essa alla sua spedizione. Il Griso
trattenne la truppa, alcuni passi lontano, andò innanzi
solo ad esplorare, e, visto tutto deserto e tranquillo di
fuori fece venire avanti due di quei tristi, diede loro ordine
di scalar adagino il muro che chiudeva il cortiletto,
e, calati dentro, nascondersi in un angolo, dietro un folto
fico, sul quale aveva messo l'occhio, la mattina. Ciò fatto,
picchiò pian piano, con intenzione di dirsi un pellegrino
smarrito, che chiedeva ricovero, fino a giorno.
Nessun risponde: ripicchia un po' più forte; nemmeno
uno zitto. Allora, va a chiamare un terzo malandrino, lo
fa scendere nel cortiletto, come gli altri due, con l'ordine
di sconficcare adagio il paletto, per aver libero l'ingresso
e la ritirata. Tutto s'eseguisce con gran cautela, e con
prospero successo. Va a chiamar gli altri, li fa entrar con
sé, li manda a nascondersi accanto ai primi; accosta adagio
adagio l'uscio di strada, vi posta due sentinelle di
dentro; e va diritto all'uscio del terreno. Picchia anche lì,
e aspetta: e' poteva ben aspettare. Sconficca pian pianissimo
anche quell'uscio: nessuno di dentro dice: chi va
175
là?; nessuno si fa sentire: meglio non può andare. Avanti
dunque: – st –, chiama quei del fico, entra con loro nella
stanza terrena, dove, la mattina, aveva scelleratamente
accattato quel pezzo di pane. Cava fuori esca, pietra, acciarino
e zolfanelli, accende un suo lanternino, entra
nell'altra stanza più interna, per accertarsi che nessun ci
sia: non c'è nessuno. Torna indietro, va all'uscio di scala,
guarda, porge l'orecchio: solitudine e silenzio. Lascia
due altre sentinelle a terreno, si fa venir dietro il Grignapoco,
ch'era un bravo del contado di Bergamo, il quale
solo doveva minacciare, acchetare, comandare, essere in
somma il dicitore, affinché il suo linguaggio potesse far
credere ad Agnese che la spedizione veniva da quella
parte. Con costui al fianco, e gli altri dietro, il Griso sale
adagio adagio, bestemmiando in cuor suo ogni scalino
che scricchiolasse, ogni passo di que' mascalzoni che facesse
rumore. Finalmente è in cima. Qui giace la lepre.
Spinge mollemente l'uscio che mette alla prima stanza;
l'uscio cede, si fa spiraglio: vi mette l'occhio; è buio: vi
mette l'orecchio, per sentire se qualcheduno russa, fiata,
brulica là dentro; niente. Dunque avanti: si mette la lanterna
davanti al viso, per vedere, senza esser veduto,
spalanca l'uscio, vede un letto; addosso: il letto è fatto e
spianato, con la rimboccatura arrovesciata, e composta
sul capezzale. Si stringe nelle spalle, si volta alla compagnia,
accenna loro che va a vedere nell'altra stanza, e
che gli vengan dietro pian piano; entra, fa le stesse cerimonie,
trova la stessa cosa. – Che diavolo è questo? –
dice allora: – che qualche cane traditore abbia fatto la
176
spia? – Si metton tutti, con men cautela, a guardare, a
tastare per ogni canto, buttan sottosopra la casa. Mentre
costoro sono in tali faccende, i due che fan la guardia all'uscio
di strada, sentono un calpestìo di passini frettolosi,
che s'avvicinano in fretta; s'immaginano che, chiunque
sia, passerà diritto; stan quieti, e, a buon conto, si
mettono all'erta. In fatti, il calpestìo si ferma appunto all'uscio.
Era Menico che veniva di corsa, mandato dal padre
Cristoforo ad avvisar le due donne che, per l'amor
del cielo, scappassero subito di casa, e si rifugiassero al
convento, perché... il perché lo sapete. Prende la maniglia
del paletto, per picchiare, e se lo sente tentennare in
mano, schiodato e sconficcato. "Che è questo?" pensa; e
spinge l'uscio con paura: quello s'apre. Menico mette il
piede dentro, in gran sospetto, e si sente a un punto acchiappar
per le braccia, e due voci sommesse, a destra e
a sinistra, che dicono, in tono minaccioso: – zitto! o sei
morto –. Lui in vece caccia un urlo: uno di que' malandrini
gli mette una mano alla bocca; l'altro tira fuori un
coltellaccio, per fargli paura. Il garzoncello trema come
una foglia, e non tenta neppur di gridare; ma, tutt'a un
tratto, in vece di lui, e con ben altro tono, si fa sentir
quel primo tocco di campana così fatto, e dietro una
tempesta di rintocchi in fila. Chi è in difetto è in sospetto,
dice il proverbio milanese: all'uno e all'altro furfante
parve di sentire in que' tocchi il suo nome, cognome e
soprannome: lasciano andar le braccia di Menico, ritirano
le loro in furia, spalancan la mano e la bocca, si guardano
in viso, e corrono alla casa, dov'era il grosso della
177
compagnia. Menico, via a gambe per la strada, alla volta
del campanile, dove a buon conto qualcheduno ci doveva
essere. Agli altri furfanti che frugavan la casa, dall'alto
al basso, il terribile tocco fece la stessa impressione:
si confondono, si scompigliano, s'urtano a vicenda:
ognuno cerca la strada più corta, per arrivare all'uscio.
Eppure era tutta gente provata e avvezza a mostrare il
viso; ma non poterono star saldi contro un pericolo indeterminato,
e che non s'era fatto vedere un po' da lontano,
prima di venir loro addosso. Ci volle tutta la superiorità
del Griso a tenerli insieme, tanto che fosse ritirata
e non fuga. Come il cane che scorta una mandra di porci,
corre or qua or là a quei che si sbandano; ne addenta
uno per un orecchio, e lo tira in ischiera; ne spinge un
altro col muso; abbaia a un altro che esce di fila in quel
momento; così il pellegrino acciuffa un di coloro, che
già toccava la soglia, e lo strappa indietro; caccia indietro
col bordone uno e un altro che s'avviavan da quella
parte: grida agli altri che corron qua e là, senza saper
dove; tanto che li raccozzò tutti nel mezzo del cortiletto.
– Presto, presto! pistole in mano, coltelli in pronto, tutti
insieme; e poi anderemo: così si va. Chi volete che ci
tocchi, se stiam ben insieme, sciocconi? Ma, se ci lasciamo
acchiappare a uno a uno, anche i villani ce ne
daranno. Vergogna! Dietro a me, e uniti –. Dopo questa
breve aringa, si mise alla fronte, e uscì il primo. La casa,
come abbiam detto, era in fondo al villaggio; il Griso
prese la strada che metteva fuori, e tutti gli andaron dietro
in buon ordine.
178
Lasciamoli andare, e torniamo un passo indietro a
prendere Agnese e Perpetua, che abbiam lasciate in una
certa stradetta. Agnese aveva procurato d'allontanar l'altra
dalla casa di don Abbondio, il più che fosse possibile;
e, fino a un certo punto, la cosa era andata bene. Ma
tutt'a un tratto, la serva s'era ricordata dell'uscio rimasto
aperto, e aveva voluto tornare indietro. Non c'era che ridire:
Agnese, per non farle nascere qualche sospetto,
aveva dovuto voltar con lei, e andarle dietro, cercando
di trattenerla, ogni volta che la vedesse riscaldata ben
bene nel racconto di que' tali matrimoni andati a monte.
Mostrava di darle molta udienza, e, ogni tanto, per far
vedere che stava attenta, o per ravviare il cicalìo, diceva:
– sicuro: adesso capisco: va benissimo: è chiara: e poi?
e lui? e voi? – Ma intanto, faceva un altro discorso con
sé stessa. "Saranno usciti a quest'ora? o saranno ancor
dentro? Che sciocchi che siamo stati tutt'e tre, a non
concertar qualche segnale, per avvisarmi, quando la
cosa fosse riuscita! È stata proprio grossa! Ma è fatta:
ora non c'è altro che tener costei a bada, più che posso:
alla peggio, sarà un po' di tempo perduto". Così, a corserelle
e a fermatine, eran tornate poco distante dalla casa
di don Abbondio, la quale però non vedevano, per ragione
di quella cantonata: e Perpetua, trovandosi a un
punto importante del racconto, s'era lasciata fermare
senza far resistenza, anzi senza avvedersene; quando,
tutt'a un tratto, si sentì venir rimbombando dall'alto, nel
vano immoto dell'aria, per l'ampio silenzio della notte,
quel primo sgangherato grido di don Abbondio: – aiuto!
179
aiuto!
– Misericordia! cos'è stato? – gridò Perpetua, e volle
correre.
– Cosa c'è? cosa c'è? – disse Agnese, tenendola per la
sottana.
– Misericordia! non avete sentito? – replicò quella,
svincolandosi.
– Cosa c'è? cosa c'è? – ripeté Agnese, afferrandola
per un braccio.
– Diavolo d'una donna! – esclamò Perpetua, rispingendola,
per mettersi in libertà; e prese la rincorsa.
Quando, più lontano, più acuto, più istantaneo, si sente
l'urlo di Menico.
– Misericordia! – grida anche Agnese; e di galoppo
dietro l'altra. Avevan quasi appena alzati i calcagni,
quando scoccò la campana: un tocco, e due, e tre, e seguita:
sarebbero stati sproni, se quelle ne avessero avuto
bisogno. Perpetua arriva, un momento prima dell'altra;
mentre vuole spinger l'uscio, l'uscio si spalanca di dentro,
e sulla soglia compariscono Tonio, Gervaso, Renzo,
Lucia, che, trovata la scala, eran venuti giù saltelloni; e,
sentendo poi quel terribile scampanìo, correvano in furia,
a mettersi in salvo.
– Cosa c'è? cosa c'è? – domandò Perpetua ansante ai
fratelli, che le risposero con un urtone, e scantonarono.
– E voi! come! che fate qui voi? – domandò poscia all'altra
coppia, quando l'ebbe raffigurata. Ma quelli pure
usciron senza rispondere. Perpetua, per accorrere dove il
bisogno era maggiore, non domandò altro, entrò in fretta
180
nell'andito, e corse, come poteva al buio, verso la scala.
I due sposi rimasti promessi si trovarono in faccia
Agnese, che arrivava tutt'affannata. – Ah siete qui! –
disse questa, cavando fuori la parola a stento: – com'è
andata? cos'è la campana? mi par d'aver sentito...
– A casa, a casa, – diceva Renzo, – prima che venga
gente –. E s'avviavano; ma arriva Menico di corsa, li riconosce,
li ferma, e, ancor tutto tremante, con voce
mezza fioca, dice: – dove andate? indietro, indietro! per
di qua, al convento!
– Sei tu che...? – cominciava Agnese.
– Cosa c'è d'altro? – domandava Renzo. Lucia, tutta
smarrita, taceva e tremava.
– C'è il diavolo in casa, – riprese Menico ansante. –
Gli ho visti io: m'hanno voluto ammazzare: l'ha detto il
padre Cristoforo: e anche voi, Renzo, ha detto che veniate
subito: e poi gli ho visti io: provvidenza che vi trovo
qui tutti! vi dirò poi, quando saremo fuori.
Renzo, ch'era il più in sé di tutti, pensò che, di qua o
di là, conveniva andar subito, prima che la gente accorresse;
e che la più sicura era di far ciò che Menico consigliava,
anzi comandava, con la forza d'uno spaventato.
Per istrada poi, e fuor del pericolo, si potrebbe domandare
al ragazzo una spiegazione più chiara. – Cammina
avanti, – gli disse. – Andiam con lui, – disse alle donne.
Voltarono, s'incamminarono in fretta verso la chiesa, attraversaron
la piazza, dove per grazia del cielo, non c'era
ancora anima vivente; entrarono in una stradetta che
era tra la chiesa e la casa di don Abbondio; al primo
181
buco che videro in una siepe, dentro, e via per i campi.
Non s'eran forse allontanati un cinquanta passi, quando
la gente cominciò ad accorrere sulla piazza, e ingrossava
ogni momento. Si guardavano in viso gli uni con
gli altri: ognuno aveva una domanda da fare, nessuno
una risposta da dare. I primi arrivati corsero alla porta
della chiesa: era serrata. Corsero al campanile di fuori; e
uno di quelli, messa la bocca a un finestrino, una specie
di feritoia, cacciò dentro un: – che diavolo c'è? – Quando
Ambrogio sentì una voce conosciuta, lasciò andar la
corda; e assicurato dal ronzìo, ch'era accorso molto popolo,
rispose: – vengo ad aprire –. Si mise in fretta l'arnese
che aveva portato sotto il braccio, venne, dalla parte
di dentro, alla porta della chiesa, e l'aprì.
– Cos'è tutto questo fracasso? – Cos'è? – Dov'è? –
Chi è?
– Come, chi è? – disse Ambrogio, tenendo con una
mano un battente della porta, e, con l'altra, il lembo di
quel tale arnese, che s'era messo così in fretta: – come!
non lo sapete? gente in casa del signor curato. Animo,
figliuoli: aiuto –. Si voltan tutti a quella casa, vi s'avvicinano
in folla, guardano in su, stanno in orecchi: tutto
quieto. Altri corrono dalla parte dove c'era l'uscio: è
chiuso, e non par che sia stato toccato. Guardano in su
anche loro: non c'è una finestra aperta: non si sente uno
zitto.
– Chi è là dentro? – Ohe, ohe! – Signor curato! – Signor
curato!
Don Abbondio, il quale, appena accortosi della fuga
182
degl'invasori, s'era ritirato dalla finestra, e l'aveva richiusa,
e che in questo momento stava a bisticciar sottovoce
con Perpetua, che l'aveva lasciato solo in quell'imbroglio,
dovette, quando si sentì chiamare a voce di popolo,
venir di nuovo alla finestra; e visto quel gran soccorso,
si pentì d'averlo chiesto.
– Cos'è stato? – Che le hanno fatto? – Chi sono costoro?
– Dove sono? – gli veniva gridato da cinquanta voci
a un tratto.
– Non c'è più nessuno: vi ringrazio: tornate pure a
casa.
– Ma chi è stato? – Dove sono andati? – Che è accaduto?
– Cattiva gente, gente che gira di notte; ma sono fuggiti:
tornate a casa; non c'è più niente: un'altra volta, figliuoli:
vi ringrazio del vostro buon cuore –. E, detto
questo, si ritirò, e chiuse la finestra. Qui alcuni cominciarono
a brontolare, altri a canzonare, altri a sagrare; altri
si stringevan nelle spalle, e se n'andavano: quando arriva
uno tutto trafelato, che stentava a formar le parole.
Stava costui di casa quasi dirimpetto alle nostre donne,
ed essendosi, al rumore, affacciato alla finestra, aveva
veduto nel cortiletto quello scompiglio de' bravi, quando
il Griso s'affannava a raccoglierli. Quand'ebbe ripreso
fiato, gridò: – che fate qui, figliuoli? non è qui il diavolo;
è giù in fondo alla strada, alla casa d'Agnese Mondella:
gente armata; son dentro; par che vogliano ammazzare
un pellegrino; chi sa che diavolo c'è!
– Che? – Che? – Che? – E comincia una consulta tu-
183
multuosa. – Bisogna andare. – Bisogna vedere. – Quanti
sono? – Quanti siamo? – Chi sono? – Il console! il console!
– Son qui, – risponde il console, di mezzo alla folla: –
son qui; ma bisogna aiutarmi, bisogna ubbidire. Presto:
dov'è il sagrestano? Alla campana, alla campana. Presto:
uno che corra a Lecco a cercar soccorso: venite qui tutti...
Chi accorre, chi sguizza tra uomo e uomo, e se la batte;
il tumulto era grande, quando arriva un altro, che gli
aveva veduti partire in fretta, e grida: – correte, figliuoli:
ladri, o banditi che scappano con un pellegrino: son già
fuori del paese: addosso! addosso! – A quest'avviso,
senza aspettar gli ordini del capitano, si movono in massa,
e giù alla rinfusa per la strada; di mano in mano che
l'esercito s'avanza, qualcheduno di quei della vanguardia
rallenta il passo, si lascia sopravanzare, e si ficca nel
corpo della battaglia: gli ultimi spingono innanzi: lo
sciame confuso giunge finalmente al luogo indicato. Le
tracce dell'invasione eran fresche e manifeste: l'uscio
spalancato, la serratura sconficcata; ma gl'invasori erano
spariti. S'entra nel cortile; si va all'uscio del terreno:
aperto e sconficcato anche quello: si chiama: – Agnese!
Lucia! Il pellegrino! Dov'è il pellegrino? L'avrà sognato
Stefano, il pellegrino. – No, no: l'ha visto anche Carlandrea.
Ohe, pellegrino! – Agnese! Lucia! – Nessuno risponde.
– Le hanno portate via! Le hanno portate via! –
Ci fu allora di quelli che, alzando la voce, proposero
d'inseguire i rapitori: che era un'infamità; e sarebbe una
184
vergogna per il paese, se ogni birbone potesse a man
salva venire a portar via le donne, come il nibbio i pulcini
da un'aia deserta. Nuova consulta e più tumultuosa:
ma uno (e non si seppe mai bene chi fosse stato) gettò
nella brigata una voce, che Agnese e Lucia s'eran messe
in salvo in una casa. La voce corse rapidamente, ottenne
credenza; non si parlò più di dar la caccia ai fuggitivi; e
la brigata si sparpagliò, andando ognuno a casa sua. Era
un bisbiglio, uno strepito, un picchiare e un aprir d'usci,
un apparire e uno sparir di lucerne, un interrogare di
donne dalle finestre, un rispondere dalla strada. Tornata
questa deserta e silenziosa, i discorsi continuaron nelle
case, e moriron negli sbadigli, per ricominciar poi la
mattina. Fatti però, non ce ne fu altri; se non che, quella
medesima mattina, il console, stando nel suo campo, col
mento in una mano, e il gomito appoggiato sul manico
della vanga mezza ficcata nel terreno, e con un piede sul
vangile; stando, dico, a speculare tra sé sui misteri della
notte passata, e sulla ragion composta di ciò che gli toccasse
a fare, e di ciò che gli convenisse fare, vide venirsi
incontro due uomini d'assai gagliarda presenza, chiomati
come due re de' Franchi della prima razza, e somigliantissimi
nel resto a que' due che cinque giorni prima
avevano affrontato don Abbondio, se pur non eran que'
medesimi. Costoro, con un fare ancor men cerimonioso,
intimarono al console che guardasse bene di non far deposizione
al podestà dell'accaduto, di non rispondere il
vero, caso che ne venisse interrogato, di non ciarlare, di
non fomentar le ciarle de' villani, per quanto aveva cara
185
la speranza di morir di malattia.
I nostri fuggiaschi camminarono un pezzo di buon
trotto, in silenzio, voltandosi, ora l'uno ora l'altro, a
guardare se nessuno gl'inseguiva, tutti in affanno per la
fatica della fuga, per il batticuore e per la sospensione in
cui erano stati, per il dolore della cattiva riuscita, per
l'apprensione confusa del nuovo oscuro pericolo. E ancor
più in affanno li teneva l'incalzare continuo di que'
rintocchi, i quali, quanto, per l'allontanarsi, venivan più
fiochi e ottusi, tanto pareva che prendessero un non so
che di più lugubre e sinistro. Finalmente cessarono. I
fuggiaschi allora, trovandosi in un campo disabitato, e
non sentendo un alito all'intorno, rallentarono il passo; e
fu la prima Agnese che, ripreso fiato, ruppe il silenzio,
domandando a Renzo com'era andata, domandando a
Menico cosa fosse quel diavolo in casa. Renzo raccontò
brevemente la sua trista storia; e tutt'e tre si voltarono al
fanciullo, il quale riferì più espressamente l'avviso del
padre, e raccontò quello ch'egli stesso aveva veduto e rischiato,
e che pur troppo confermava l'avviso. Gli ascoltatori
compresero più di quel che Menico avesse saputo
dire: a quella scoperta, si sentiron rabbrividire; si fermaron
tutt'e tre a un tratto, si guardarono in viso l'un con
l'altro, spaventati; e subito, con un movimento unanime,
tutt'e tre posero una mano, chi sul capo, chi sulle spalle
del ragazzo, come per accarezzarlo, per ringraziarlo tacitamente
che fosse stato per loro un angelo tutelare, per
dimostrargli la compassione che sentivano dell'angoscia
da lui sofferta, e del pericolo corso per la loro salvezza;
186
e quasi per chiedergliene scusa. – Ora torna a casa, perché
i tuoi non abbiano a star più in pena per te, – gli disse
Agnese; e rammentandosi delle due parpagliole promesse,
se ne levò quattro di tasca, e gliele diede, aggiungendo:
– basta; prega il Signore che ci rivediamo
presto: e allora... – Renzo gli diede una berlinga nuova,
e gli raccomandò molto di non dir nulla della commissione
avuta dal frate; Lucia l'accarezzò di nuovo, lo salutò
con voce accorata; il ragazzo li salutò tutti, intenerito;
e tornò indietro. Quelli ripresero la loro strada, tutti
pensierosi; le donne innanzi, e Renzo dietro, come per
guardia. Lucia stava stretta al braccio della madre, e
scansava dolcemente, e con destrezza, l'aiuto che il giovine
le offriva ne' passi malagevoli di quel viaggio fuor
di strada; vergognosa in sé, anche in un tale turbamento,
d'esser già stata tanto sola con lui, e tanto famigliarmente,
quando s'aspettava di divenir sua moglie, tra pochi
momenti. Ora, svanito così dolorosamente quel sogno,
si pentiva d'essere andata troppo avanti, e, tra tante cagioni
di tremare, tremava anche per quel pudore che non
nasce dalla trista scienza del male, per quel pudore che
ignora se stesso, somigliante alla paura del fanciullo,
che trema nelle tenebre, senza saper di che.
– E la casa? – disse a un tratto Agnese. Ma, per quanto
la domanda fosse importante, nessuno rispose, perché
nessuno poteva darle una risposta soddisfacente. Continuarono
in silenzio la loro strada, e poco dopo, sboccarono
finalmente sulla piazzetta davanti alla chiesa del
convento.
187
Renzo s'affacciò alla porta, e la sospinse bel bello. La
porta di fatto s'aprì; e la luna, entrando per lo spiraglio,
illuminò la faccia pallida, e la barba d'argento del padre
Cristoforo, che stava quivi ritto in aspettativa. Visto che
non ci mancava nessuno, – Dio sia benedetto! – disse, e
fece lor cenno ch'entrassero. Accanto a lui, stava un altro
cappuccino; ed era il laico sagrestano, ch'egli, con
preghiere e con ragioni, aveva persuaso a vegliar con
lui, a lasciar socchiusa la porta, e a starci in sentinella,
per accogliere que' poveri minacciati: e non si richiedeva
meno dell'autorità del padre, della sua fama di santo,
per ottener dal laico una condiscendenza incomoda, pericolosa
e irregolare. Entrati che furono, il padre Cristoforo
riaccostò la porta adagio adagio. Allora il sagrestano
non poté più reggere, e, chiamato il padre da una parte,
gli andava susurrando all'orecchio: – ma padre, padre!
di notte... in chiesa... con donne... chiudere... la regola...
ma padre! – E tentennava la testa. Mentre diceva
stentatamente quelle parole, "vedete un poco!" pensava
il padre Cristoforo, "se fosse un masnadiero inseguito,
fra Fazio non gli farebbe una difficoltà al mondo; e una
povera innocente, che scappa dagli artigli del lupo..." –
Omnia munda mundis, – disse poi, voltandosi tutt'a un
tratto a fra Fazio, e dimenticando che questo non intendeva
il latino. Ma una tale dimenticanza fu appunto
quella che fece l'effetto. Se il padre si fosse messo a
questionare con ragioni, a fra Fazio non sarebber mancate
altre ragioni da opporre; e sa il cielo quando e come
la cosa sarebbe finita. Ma, al sentir quelle parole gravide
188
d'un senso misterioso, e proferite così risolutamente, gli
parve che in quelle dovesse contenersi la soluzione di
tutti i suoi dubbi. S'acquietò, e disse: – basta! lei ne sa
più di me.
– Fidatevi pure, – rispose il padre Cristoforo; e, all'incerto
chiarore della lampada che ardeva davanti all'altare,
s'accostò ai ricoverati, i quali stavano sospesi aspettando,
e disse loro: – figliuoli! ringraziate il Signore,
che v'ha scampati da un gran pericolo. Forse in questo
momento...! – E qui si mise a spiegare ciò che aveva fatto
accennare dal piccol messo: giacché non sospettava
ch'essi ne sapesser più di lui, e supponeva che Menico
gli avesse trovati tranquilli in casa, prima che arrivassero
i malandrini. Nessuno lo disingannò, nemmeno Lucia,
la quale però sentiva un rimorso segreto d'una tale
dissimulazione, con un tal uomo; ma era la notte degl'imbrogli
e de' sotterfugi.
– Dopo di ciò, – continuò egli, – vedete bene, figliuoli,
che ora questo paese non è sicuro per voi. È il vostro;
ci siete nati; non avete fatto male a nessuno; ma Dio
vuol così. È una prova, figliuoli: sopportatela con pazienza,
con fiducia, senza odio, e siate sicuri che verrà
un tempo in cui vi troverete contenti di ciò che ora accade.
Io ho pensato a trovarvi un rifugio, per questi primi
momenti. Presto, io spero, potrete ritornar sicuri a casa
vostra; a ogni modo, Dio vi provvederà, per il vostro
meglio; e io certo mi studierò di non mancare alla grazia
che mi fa, scegliendomi per suo ministro, nel servizio di
voi suoi poveri cari tribolati. Voi, – continuò volgendosi
189
alle due donne, – potrete fermarvi a ***. Là sarete abbastanza
fuori d'ogni pericolo, e, nello stesso tempo, non
troppo lontane da casa vostra. Cercate del nostro convento,
fate chiamare il padre guardiano, dategli questa
lettera: sarà per voi un altro fra Cristoforo. E anche tu, il
mio Renzo, anche tu devi metterti, per ora, in salvo dalla
rabbia degli altri, e dalla tua. Porta questa lettera al
padre Bonaventura da Lodi, nel nostro convento di Porta
Orientale in Milano. Egli ti farà da padre, ti guiderà, ti
troverà del lavoro, per fin che tu non possa tornare a viver
qui tranquillamente. Andate alla riva del lago, vicino
allo sbocco del Bione –. È un torrente a pochi passi da
Pescarenico. – Lì vedrete un battello fermo; direte: barca;
vi sarà domandato per chi; risponderete: san Francesco.
La barca vi riceverà, vi trasporterà all'altra riva,
dove troverete un baroccio che vi condurrà addirittura
fino a ***.
Chi domandasse come fra Cristoforo avesse così subito
a sua disposizione que' mezzi di trasporto, per acqua
e per terra, farebbe vedere di non conoscere qual
fosse il potere d'un cappuccino tenuto in concetto di
santo.
Restava da pensare alla custodia delle case. Il padre
ne ricevette le chiavi, incaricandosi di consegnarle a
quelli che Renzo e Agnese gl'indicarono. Quest'ultima,
levandosi di tasca la sua, mise un gran sospiro, pensando
che, in quel momento, la casa era aperta, che c'era
stato il diavolo, e chi sa cosa ci rimaneva da custodire!
– Prima che partiate, – disse il padre, – preghiamo
190
tutti insieme il Signore, perché sia con voi, in codesto
viaggio, e sempre; e sopra tutto vi dia forza, vi dia amore
di volere ciò ch'Egli ha voluto –. Così dicendo s'inginocchiò
nel mezzo della chiesa; e tutti fecer lo stesso.
Dopo ch'ebbero pregato, alcuni momenti, in silenzio, il
padre, con voce sommessa, ma distinta, articolò queste
parole: – noi vi preghiamo ancora per quel poveretto
che ci ha condotti a questo passo. Noi saremmo indegni
della vostra misericordia, se non ve la chiedessimo di
cuore per lui; ne ha tanto bisogno! Noi, nella nostra tribolazione,
abbiamo questo conforto, che siamo nella
strada dove ci avete messi Voi: possiamo offrirvi i nostri
guai; e diventano un guadagno. Ma lui!... è vostro nemico.
Oh disgraziato! compete con Voi! Abbiate pietà di
lui, o Signore, toccategli il cuore, rendetelo vostro amico,
concedetegli tutti i beni che noi possiamo desiderare
a noi stessi.
Alzatosi poi, come in fretta, disse: – via, figliuoli, non
c'è tempo da perdere: Dio vi guardi, il suo angelo v'accompagni:
andate –. E mentre s'avviavano, con quella
commozione che non trova parole, e che si manifesta
senza di esse, il padre soggiunse, con voce alterata: – il
cuor mi dice che ci rivedremo presto.
Certo, il cuore, chi gli dà retta, ha sempre qualche
cosa da dire su quello che sarà. Ma che sa il cuore? Appena
un poco di quello che è già accaduto.
Senza aspettar risposta, fra Cristoforo, andò verso la
sagrestia; i viaggiatori usciron di chiesa; e fra Fazio
chiuse la porta, dando loro un addio, con la voce alterata
191
anche lui. Essi s'avviarono zitti zitti alla riva ch'era stata
loro indicata; videro il battello pronto, e data e barattata
la parola, c'entrarono. Il barcaiolo, puntando un remo
alla proda, se ne staccò; afferrato poi l'altro remo, e vogando
a due braccia, prese il largo, verso la spiaggia opposta.
Non tirava un alito di vento; il lago giaceva liscio
e piano, e sarebbe parso immobile, se non fosse stato il
tremolare e l'ondeggiar leggiero della luna, che vi si
specchiava da mezzo il cielo. S'udiva soltanto il fiotto
morto e lento frangersi sulle ghiaie del lido, il gorgoglìo
più lontano dell'acqua rotta tra le pile del ponte, e il tonfo
misurato di que' due remi, che tagliavano la superficie
azzurra del lago, uscivano a un colpo grondanti, e si
rituffavano. L'onda segata dalla barca, riunendosi dietro
la poppa, segnava una striscia increspata, che s'andava
allontanando dal lido. I passeggieri silenziosi, con la testa
voltata indietro, guardavano i monti, e il paese rischiarato
dalla luna, e variato qua e là di grand'ombre.
Si distinguevano i villaggi, le case, le capanne: il palazzotto
di don Rodrigo, con la sua torre piatta, elevato sopra
le casucce ammucchiate alla falda del promontorio,
pareva un feroce che, ritto nelle tenebre, in mezzo a una
compagnia d'addormentati, vegliasse, meditando un delitto.
Lucia lo vide, e rabbrividì; scese con l'occhio giù
giù per la china, fino al suo paesello, guardò fisso all'estremità,
scoprì la sua casetta, scoprì la chioma folta del
fico che sopravanzava il muro del cortile, scoprì la finestra
della sua camera; e, seduta, com'era, nel fondo della
barca, posò il braccio sulla sponda, posò sul braccio la
192
fronte, come per dormire, e pianse segretamente.
Addio, monti sorgenti dall'acque, ed elevati al cielo;
cime inuguali, note a chi è cresciuto tra voi, e impresse
nella sua mente, non meno che lo sia l'aspetto de' suoi
più familiari; torrenti, de' quali distingue lo scroscio,
come il suono delle voci domestiche; ville sparse e biancheggianti
sul pendìo, come branchi di pecore pascenti;
addio! Quanto è tristo il passo di chi, cresciuto tra voi,
se ne allontana! Alla fantasia di quello stesso che se ne
parte volontariamente, tratto dalla speranza di fare altrove
fortuna, si disabbelliscono, in quel momento, i sogni
della ricchezza; egli si maraviglia d'essersi potuto risolvere,
e tornerebbe allora indietro, se non pensasse che,
un giorno, tornerà dovizioso. Quanto più si avanza nel
piano, il suo occhio si ritira, disgustato e stanco, da
quell'ampiezza uniforme; l'aria gli par gravosa e morta;
s'inoltra mesto e disattento nelle città tumultuose; le
case aggiunte a case, le strade che sboccano nelle strade,
pare che gli levino il respiro; e davanti agli edifizi ammirati
dallo straniero, pensa, con desiderio inquieto, al
campicello del suo paese, alla casuccia a cui ha già messo
gli occhi addosso, da gran tempo, e che comprerà,
tornando ricco a' suoi monti.
Ma chi non aveva mai spinto al di là di quelli neppure
un desiderio fuggitivo, chi aveva composti in essi tutti i
disegni dell'avvenire, e n'è sbalzato lontano, da una forza
perversa! Chi, staccato a un tempo dalle più care abitudini,
e disturbato nelle più care speranze, lascia que'
monti, per avviarsi in traccia di sconosciuti che non ha
193
mai desiderato di conoscere, e non può con l'immaginazione
arrivare a un momento stabilito per il ritorno! Addio,
casa natìa, dove, sedendo, con un pensiero occulto,
s'imparò a distinguere dal rumore de' passi comuni il rumore
d'un passo aspettato con un misterioso timore. Addio,
casa ancora straniera, casa sogguardata tante volte
alla sfuggita, passando, e non senza rossore; nella quale
la mente si figurava un soggiorno tranquillo e perpetuo
di sposa. Addio, chiesa, dove l'animo tornò tante volte
sereno, cantando le lodi del Signore; dov'era promesso,
preparato un rito; dove il sospiro segreto del cuore doveva
essere solennemente benedetto, e l'amore venir comandato,
e chiamarsi santo; addio! Chi dava a voi tanta
giocondità è per tutto; e non turba mai la gioia de' suoi
figli, se non per prepararne loro una più certa e più grande.
Di tal genere, se non tali appunto, erano i pensieri di
Lucia, e poco diversi i pensieri degli altri due pellegrini,
mentre la barca gli andava avvicinando alla riva destra
dell'Adda.
194
CAPITOLO IX
L'urtar che fece la barca contro la proda, scosse Lucia,
la quale, dopo aver asciugate in segreto le lacrime,
alzò la testa, come se si svegliasse. Renzo uscì il primo,
e diede la mano ad Agnese, la quale, uscita pure, la diede
alla figlia; e tutt'e tre resero tristamente grazie al barcaiolo.
– Di che cosa? – rispose quello: – siam quaggiù
per aiutarci l'uno con l'altro, – e ritirò la mano, quasi con
ribrezzo, come se gli fosse proposto di rubare, allorché
Renzo cercò di farvi sdrucciolare una parte de' quattrinelli
che si trovava indosso, e che aveva presi quella
sera, con intenzione di regalar generosamente don Abbondio,
quando questo l'avesse, suo malgrado, servito. Il
baroccio era lì pronto; il conduttore salutò i tre aspettati,
li fece salire, diede una voce alla bestia, una frustata, e
via.
Il nostro autore non descrive quel viaggio notturno,
tace il nome del paese dove fra Cristoforo aveva indirizzate
le due donne; anzi protesta espressamente di non lo
voler dire. Dal progresso della storia si rileva poi la cagione
di queste reticenze. Le avventure di Lucia in quel
soggiorno, si trovano avviluppate in un intrigo tenebroso
di persona appartenente a una famiglia, come pare,
molto potente, al tempo che l'autore scriveva. Per render
195
ragione della strana condotta di quella persona, nel caso
particolare, egli ha poi anche dovuto raccontarne in succinto
la vita antecedente; e la famiglia ci fa quella figura
che vedrà chi vorrà leggere. Ma ciò che la circospezione
del pover'uomo ci ha voluto sottrarre, le nostre diligenze
ce l'hanno fatto trovare in altra parte. Uno storico milanese
(Josephi Ripamontii, Historiae Patriae, Decadis V,
Lib. VI, Cap. III, pag. 358 et seq.) che ha avuto a far
menzione di quella persona medesima, non nomina, è
vero, né lei, né il paese; ma di questo dice ch'era un borgo
antico e nobile, a cui di città non mancava altro che il
nome; dice altrove, che ci passa il Lambro; altrove, che
c'è un arciprete. Dal riscontro di questi dati noi deduciamo
che fosse Monza senz'altro. Nel vasto tesoro dell'induzioni
erudite, ce ne potrà ben essere delle più fine, ma
delle più sicure, non crederei. Potremmo anche, sopra
congetture molto fondate, dire il nome della famiglia;
ma, sebbene sia estinta da un pezzo, ci par meglio lasciarlo
nella penna, per non metterci a rischio di far torto
neppure ai morti, e per lasciare ai dotti qualche soggetto
di ricerca.
I nostri viaggiatori arrivaron dunque a Monza, poco
dopo il levar del sole: il conduttore entrò in un'osteria, e
lì, come pratico del luogo, e conoscente del padrone,
fece assegnar loro una stanza, e ve gli accompagnò. Tra
i ringraziamenti, Renzo tentò pure di fargli ricevere
qualche danaro; ma quello, al pari del barcaiolo, aveva
in mira un'altra ricompensa, più lontana, ma più abbondante:
ritirò le mani, anche lui, e, come fuggendo, corse
196
a governare la sua bestia.
Dopo una sera quale l'abbiamo descritta, e una notte
quale ognuno può immaginarsela, passata in compagnia
di que' pensieri, col sospetto incessante di qualche incontro
spiacevole, al soffio di una brezzolina più che autunnale,
e tra le continue scosse della disagiata vettura,
che ridestavano sgarbatamente chi di loro cominciasse
appena a velar l'occhio, non parve vero a tutt'e tre di sedersi
sur una panca che stava ferma, in una stanza, qualunque
fosse. Fecero colazione, come permetteva la penuria
de' tempi, e i mezzi scarsi in proporzione de' contingenti
bisogni d'un avvenire incerto, e il poco appetito.
A tutt'e tre passò per la mente il banchetto che, due giorni
prima, s'aspettavan di fare; e ciascuno mise un gran
sospiro. Renzo avrebbe voluto fermarsi lì, almeno tutto
quel giorno, veder le donne allogate, render loro i primi
servizi; ma il padre aveva raccomandato a queste di
mandarlo subito per la sua strada. Addussero quindi
esse e quegli ordini, e cento altre ragioni; che la gente
ciarlerebbe, che la separazione più ritardata sarebbe più
dolorosa, ch'egli potrebbe venir presto a dar nuove e a
sentirne; tanto che si risolvette di partire. Si concertaron,
come poterono, sulla maniera di rivedersi, più presto
che fosse possibile. Lucia non nascose le lacrime; Renzo
trattenne a stento le sue, e, stringendo forte forte la
mano a Agnese, disse con voce soffogata: – a rivederci,
– e partì.
Le donne si sarebber trovate ben impicciate, se non
fosse stato quel buon barocciaio, che aveva ordine di
197
guidarle al convento de' cappuccini, e di dar loro ogn'altro
aiuto che potesse bisognare. S'avviaron dunque con
lui a quel convento; il quale, come ognun sa, era pochi
passi distante da Monza. Arrivati alla porta, il conduttore
tirò il campanello, fece chiamare il padre guardiano;
questo venne subito, e ricevette la lettera, sulla soglia.
– Oh! fra Cristoforo! – disse, riconoscendo il carattere.
Il tono della voce e i movimenti del volto indicavano
manifestamente che proferiva il nome d'un grand'amico.
Convien poi dire che il nostro buon Cristoforo avesse, in
quella lettera, raccomandate le donne con molto calore,
e riferito il loro caso con molto sentimento, perché il
guardiano, faceva, di tanto in tanto, atti di sorpresa e
d'indegnazione; e, alzando gli occhi dal foglio, li fissava
sulle donne con una certa espressione di pietà e d'interesse.
Finito ch'ebbe di leggere, stette lì alquanto a pensare;
poi disse: – non c'è che la signora: se la signora
vuol prendersi quest'impegno...
Tirata quindi Agnese in disparte, sulla piazza davanti
al convento, le fece alcune interrogazioni, alle quali essa
soddisfece; e, tornato verso Lucia, disse a tutt'e due: –
donne mie, io tenterò; e spero di potervi trovare un ricovero
più che sicuro, più che onorato, fin che Dio non
v'abbia provvedute in miglior maniera. Volete venir con
me?
Le donne accennarono rispettosamente di sì; e il frate
riprese: – bene; io vi conduco subito al monastero della
signora. State però discoste da me alcuni passi, perché
la gente si diletta di dir male; e Dio sa quante belle
198
chiacchiere si farebbero, se si vedesse il padre guardiano
per la strada, con una bella giovine... con donne voglio
dire.
Così dicendo, andò avanti. Lucia arrossì; il barocciaio
sorrise, guardando Agnese, la quale non poté tenersi di
non fare altrettanto; e tutt'e tre si mossero, quando il frate
si fu avviato; e gli andaron dietro, dieci passi discosto.
Le donne allora domandarono al barocciaio, ciò che
non avevano osato al padre guardiano, chi fosse la signora.
– La signora, – rispose quello, – è una monaca; ma
non è una monaca come l'altre. Non è che sia la badessa,
né la priora; che anzi, a quel che dicono, è una delle più
giovani: ma è della costola d'Adamo; e i suoi del tempo
antico erano gente grande, venuta di Spagna, dove son
quelli che comandano; e per questo la chiamano la signora,
per dire ch'è una gran signora; e tutto il paese la
chiama con quel nome, perché dicono che in quel monastero
non hanno avuto mai una persona simile; e i suoi
d'adesso, laggiù a Milano, contan molto, e son di quelli
che hanno sempre ragione, e in Monza anche di più,
perché suo padre, quantunque non ci stia, è il primo del
paese; onde anche lei può far alto e basso nel monastero;
e anche la gente di fuori le porta un gran rispetto; e
quando prende un impegno, le riesce anche di spuntarlo;
e perciò, se quel buon religioso lì, ottiene di mettervi
nelle sue mani, e che lei v'accetti, vi posso dire che sarete
sicure come sull'altare.
Quando fu vicino alla porta del borgo, fiancheggiata
199
allora da un antico torracchione mezzo rovinato, e da un
pezzo di castellaccio, diroccato anch'esso, che forse dieci
de' miei lettori possono ancor rammentarsi d'aver veduto
in piedi, il guardiano si fermò, e si voltò a guardar
se gli altri venivano; quindi entrò, e s'avviò al monastero,
dove arrivato, si fermò di nuovo sulla soglia, aspettando
la piccola brigata. Pregò il barocciaio che, tra un
par d'ore, tornasse da lui, a prender la risposta: questo lo
promise, e si licenziò dalle donne, che lo caricaron di
ringraziamenti, e di commissioni per il padre Cristoforo.
Il guardiano fece entrare la madre e la figlia nel primo
cortile del monastero, le introdusse nelle camere della
fattoressa; e andò solo a chieder la grazia. Dopo qualche
tempo, ricomparve giulivo, a dir loro che venissero
avanti con lui; ed era ora, perché la figlia e la madre non
sapevan più come fare a distrigarsi dall'interrogazioni
pressanti della fattoressa. Attraversando un secondo cortile,
diede qualche avvertimento alle donne, sul modo di
portarsi con la signora. – È ben disposta per voi altre, –
disse, – e vi può far del bene quanto vuole. Siate umili e
rispettose, rispondete con sincerità alle domande che le
piacerà di farvi, e quando non siete interrogate, lasciate
fare a me –. Entrarono in una stanza terrena, dalla quale
si passava nel parlatorio: prima di mettervi il piede, il
guardiano, accennando l'uscio, disse sottovoce alle donne:
– è qui, – come per rammentar loro tutti quegli avvertimenti.
Lucia, che non aveva mai visto un monastero,
quando fu nel parlatorio, guardò in giro dove fosse la
signora a cui fare il suo inchino, e, non iscorgendo per-
200
sona, stava come incantata; quando, visto il padre e
Agnese andar verso un angolo, guardò da quella parte, e
vide una finestra d'una forma singolare, con due grosse
e fitte grate di ferro, distanti l'una dall'altra un palmo; e
dietro quelle una monaca ritta. Il suo aspetto, che poteva
dimostrar venticinque anni, faceva a prima vista un'impressione
di bellezza, ma d'una bellezza sbattuta, sfiorita
e, direi quasi, scomposta. Un velo nero, sospeso e stirato
orizzontalmente sulla testa, cadeva dalle due parti, discosto
alquanto dal viso; sotto il velo, una bianchissima
benda di lino cingeva, fino al mezzo, una fronte di diversa,
ma non d'inferiore bianchezza; un'altra benda a
pieghe circondava il viso, e terminava sotto il mento in
un soggolo, che si stendeva alquanto sul petto, a coprire
lo scollo d'un nero saio. Ma quella fronte si raggrinzava
spesso, come per una contrazione dolorosa; e allora due
sopraccigli neri si ravvicinavano, con un rapido movimento.
Due occhi, neri neri anch'essi, si fissavano talora
in viso alle persone, con un'investigazione superba; talora
si chinavano in fretta, come per cercare un nascondiglio;
in certi momenti, un attento osservatore avrebbe
argomentato che chiedessero affetto, corrispondenza,
pietà; altre volte avrebbe creduto coglierci la rivelazione
istantanea d'un odio inveterato e compresso, un non so
che di minaccioso e di feroce: quando restavano immobili
e fissi senza attenzione, chi ci avrebbe immaginata
una svogliatezza orgogliosa, chi avrebbe potuto sospettarci
il travaglio d'un pensiero nascosto, d'una preoccupazione
familiare all'animo, e più forte su quello che gli
201
oggetti circostanti. Le gote pallidissime scendevano con
un contorno delicato e grazioso, ma alterato e reso mancante
da una lenta estenuazione. Le labbra, quantunque
appena tinte d'un roseo sbiadito, pure, spiccavano in
quel pallore: i loro moti erano, come quelli degli occhi,
subitanei, vivi, pieni d'espressione e di mistero. La grandezza
ben formata della persona scompariva in un certo
abbandono del portamento, o compariva sfigurata in
certe mosse repentine, irregolari e troppo risolute per
una donna, non che per una monaca. Nel vestire stesso
c'era qua e là qualcosa di studiato o di negletto, che annunziava
una monaca singolare: la vita era attillata con
una certa cura secolaresca, e dalla benda usciva sur una
tempia una ciocchettina di neri capelli; cosa che dimostrava
o dimenticanza o disprezzo della regola che prescriveva
di tenerli sempre corti, da quando erano stati
tagliati, nella cerimonia solenne del vestimento.
Queste cose non facevano specie alle due donne, non
esercitate a distinguer monaca da monaca: e il padre
guardiano, che non vedeva la signora per la prima volta,
era già avvezzo, come tant'altri, a quel non so che di
strano, che appariva nella sua persona, come nelle sue
maniere.
Era essa, in quel momento, come abbiam detto, ritta
vicino alla grata, con una mano appoggiata languidamente
a quella, e le bianchissime dita intrecciate ne'
vòti; e guardava fisso Lucia, che veniva avanti esitando.
– Reverenda madre, e signora illustrissima, – disse il
guardiano, a capo basso, e con la mano al petto: – que-
202
sta è quella povera giovine, per la quale m'ha fatto sperare
la sua valida protezione; e questa è la madre.
Le due presentate facevano grand'inchini: la signora
accennò loro con la mano, che bastava, e disse, voltandosi,
al padre: – è una fortuna per me il poter fare un
piacere a' nostri buoni amici i padri cappuccini. Ma, –
continuò; – mi dica un po' più particolarmente il caso di
questa giovine, per veder meglio cosa si possa fare per
lei.
Lucia diventò rossa, e abbassò la testa.
– Deve sapere, reverenda madre... – incominciava
Agnese; ma il guardiano le troncò, con un'occhiata, le
parole in bocca, e rispose: – questa giovine, signora illustrissima,
mi vien raccomandata, come le ho detto, da
un mio confratello. Essa ha dovuto partir di nascosto dal
suo paese, per sottrarsi a de' gravi pericoli; e ha bisogno,
per qualche tempo, d'un asilo nel quale possa vivere
sconosciuta, e dove nessuno ardisca venire a disturbarla,
quand'anche...
– Quali pericoli? – interruppe la signora. – Di grazia,
padre guardiano, non mi dica la cosa così in enimma.
Lei sa che noi altre monache, ci piace di sentir le storie
per minuto.
– Sono pericoli, – rispose il guardiano, – che all'orecchie
purissime della reverenda madre devon essere appena
leggermente accennati...
– Oh certamente, – disse in fretta la signora, arrossendo
alquanto. Era verecondia? Chi avesse osservata una
rapida espressione di dispetto che accompagnava quel
203
rossore, avrebbe potuto dubitarne; e tanto più se l'avesse
paragonato con quello che di tanto in tanto si spandeva
sulle gote di Lucia.
– Basterà dire, – riprese il guardiano, – che un cavalier
prepotente... non tutti i grandi del mondo si servono
dei doni di Dio, a gloria sua, e in vantaggio del prossimo,
come vossignoria illustrissima: un cavalier prepotente,
dopo aver perseguitata qualche tempo questa creatura
con indegne lusinghe, vedendo ch'erano inutili,
ebbe cuore di perseguitarla apertamente con la forza, di
modo che la poveretta è stata ridotta a fuggir da casa
sua.
– Accostatevi, quella giovine, – disse la signora a Lucia,
facendole cenno col dito. – So che il padre guardiano
è la bocca della verità; ma nessuno può esser meglio
informato di voi, in quest'affare. Tocca a voi a dirci se
questo cavaliere era un persecutore odioso –. In quanto
all'accostarsi, Lucia ubbidì subito; ma rispondere era
un'altra faccenda. Una domanda su quella materia,
quand'anche le fosse stata fatta da una persona sua pari,
l'avrebbe imbrogliata non poco: proferita da quella signora,
e con una cert'aria di dubbio maligno, le levò
ogni coraggio a rispondere. – Signora... madre... reverenda...
– balbettò, e non dava segno d'aver altro a dire.
Qui Agnese, come quella che, dopo di lei, era certamente
la meglio informata, si credé autorizzata a venirle in
aiuto. – Illustrissima signora, – disse, – io posso far testimonianza
che questa mia figlia aveva in odio quel cavaliere,
come il diavolo l'acqua santa: voglio dire, il dia-
204
volo era lui; ma mi perdonerà se parlo male, perché noi
siam gente alla buona. Il fatto sta che questa povera ragazza
era promessa a un giovine nostro pari, timorato di
Dio, e ben avviato; e se il signor curato fosse stato un
po' più un uomo di quelli che m'intendo io... so che parlo
d'un religioso, ma il padre Cristoforo, amico qui del
padre guardiano, è religioso al par di lui, e quello è un
uomo pieno di carità, e, se fosse qui, potrebbe
attestare...
– Siete ben pronta a parlare senz'essere interrogata, –
interruppe la signora, con un atto altero e iracondo, che
la fece quasi parer brutta. – State zitta voi: già lo so che
i parenti hanno sempre una risposta da dare in nome de'
loro figliuoli!
Agnese mortificata diede a Lucia una occhiata che
voleva dire: vedi quel che mi tocca, per esser tu tanto
impicciata. Anche il guardiano accennava alla giovine,
dandole d'occhio e tentennando il capo, che quello era il
momento di sgranchirsi, e di non lasciare in secco la povera
mamma.
– Reverenda signora, – disse Lucia, – quanto le ha
detto mia madre è la pura verità. Il giovine che mi discorreva,
– e qui diventò rossa rossa, – lo prendevo io di
mia volontà. Mi scusi se parlo da sfacciata, ma è per
non lasciar pensar male di mia madre. E in quanto a
quel signore (Dio gli perdoni!) vorrei piuttosto morire,
che cader nelle sue mani. E se lei fa questa carità di
metterci al sicuro, giacché siam ridotte a far questa faccia
di chieder ricovero, e ad incomodare le persone dab-
205
bene; ma sia fatta la volontà di Dio; sia certa, signora,
che nessuno potrà pregare per lei più di cuore che noi
povere donne.
– A voi credo, – disse la signora con voce raddolcita.
– Ma avrò piacere di sentirvi da solo a solo. Non che abbia
bisogno d'altri schiarimenti, né d'altri motivi, per
servire alle premure del padre guardiano, – aggiunse subito,
rivolgendosi a lui, con una compitezza studiata. –
Anzi, – continuò, – ci ho già pensato; ed ecco ciò che mi
pare di poter far di meglio, per ora. La fattoressa del
monastero ha maritata, pochi giorni sono, l'ultima sua figliuola.
Queste donne potranno occupar la camera lasciata
in libertà da quella, e supplire a que' pochi servizi
che faceva lei. Veramente... – e qui accennò al guardiano
che s'avvicinasse alla grata, e continuò sottovoce: –
veramente, attesa la scarsezza dell'annate, non si pensava
di sostituir nessuno a quella giovine; ma parlerò io
alla madre badessa, e una mia parola... e per una premura
del padre guardiano... In somma do la cosa per fatta.
Il guardiano cominciava a ringraziare, ma la signora
l'interruppe: – non occorron cerimonie: anch'io, in un
caso, in un bisogno, saprei far capitale dell'assistenza de'
padri cappuccini. Alla fine, – continuò, con un sorriso,
nel quale traspariva un non so che d'ironico e d'amaro, –
alla fine, non siam noi fratelli e sorelle?
Così detto, chiamò una conversa (due di queste erano,
per una distinzione singolare, assegnate al suo servizio
privato), e le ordinò che avvertisse di ciò la badessa, e
prendesse poi i concerti opportuni, con la fattoressa e
206
con Agnese. Licenziò questa, accommiatò il guardiano,
e ritenne Lucia. Il guardiano accompagnò Agnese alla
porta, dandole nuove istruzioni, e se n'andò a scriver la
lettera di ragguaglio all'amico Cristoforo. "Gran cervellino
che è questa signora!" pensava tra sé, per la strada:
"curiosa davvero! Ma chi la sa prendere per il suo verso,
le fa far ciò che vuole. Il mio Cristoforo non s'aspetterà
certamente ch'io l'abbia servito così presto e bene. Quel
brav'uomo! non c'è rimedio: bisogna che si prenda sempre
qualche impegno; ma lo fa per bene. Buon per lui
questa volta, che ha trovato un amico, il quale, senza
tanto strepito, senza tanto apparato, senza tante faccende,
ha condotto l'affare a buon porto, in un batter d'occhio.
Sarà contento quel buon Cristoforo, e s'accorgerà
che, anche noi qui, siam buoni a qualche cosa".
La signora, che, alla presenza d'un provetto cappuccino,
aveva studiati gli atti e le parole, rimasta poi sola
con una giovine contadina inesperta, non pensava più
tanto a contenersi; e i suoi discorsi divennero a poco a
poco così strani, che, in vece di riferirli, noi crediam più
opportuno di raccontar brevemente la storia antecedente
di questa infelice; quel tanto cioè che basti a render ragione
dell'insolito e del misterioso che abbiam veduto in
lei, e a far comprendere i motivi della sua condotta, in
quello che avvenne dopo.
Era essa l'ultima figlia del principe ***, gran gentiluomo
milanese, che poteva contarsi tra i più doviziosi
della città. Ma l'alta opinione che aveva del suo titolo gli
faceva parer le sue sostanze appena sufficienti, anzi
207
scarse, a sostenerne il decoro; e tutto il suo pensiero era
di conservarle, almeno quali erano, unite in perpetuo,
per quanto dipendeva da lui. Quanti figliuoli avesse, la
storia non lo dice espressamente; fa solamente intendere
che aveva destinati al chiostro tutti i cadetti dell'uno e
dell'altro sesso, per lasciare intatta la sostanza al primogenito,
destinato a conservar la famiglia, a procrear cioè
de' figliuoli, per tormentarsi a tormentarli nella stessa
maniera. La nostra infelice era ancor nascosta nel ventre
della madre, che la sua condizione era già irrevocabilmente
stabilita. Rimaneva soltanto da decidersi se sarebbe
un monaco o una monaca; decisione per la quale faceva
bisogno, non il suo consenso, ma la sua presenza.
Quando venne alla luce, il principe suo padre, volendo
darle un nome che risvegliasse immediatamente l'idea
del chiostro, e che fosse stato portato da una santa d'alti
natali, la chiamò Gertrude. Bambole vestite da monaca
furono i primi balocchi che le si diedero in mano; poi
santini che rappresentavan monache; e que' regali eran
sempre accompagnati con gran raccomandazioni di tenerli
ben di conto; come cosa preziosa, e con quell'interrogare
affermativo: – bello eh? – Quando il principe, o
la principessa o il principino, che solo de' maschi veniva
allevato in casa, volevano lodar l'aspetto prosperoso della
fanciullina, pareva che non trovasser modo d'esprimer
bene la loro idea, se non con le parole: – che madre badessa!
– Nessuno però le disse mai direttamente: tu devi
farti monaca. Era un'idea sottintesa e toccata incidentemente,
in ogni discorso che riguardasse i suoi destini fu-
208
turi. Se qualche volta la Gertrudina trascorreva a qualche
atto un po' arrogante e imperioso, al che la sua indole
la portava molto facilmente, – tu sei una ragazzina, –
le si diceva: – queste maniere non ti convengono: quando
sarai madre badessa, allora comanderai a bacchetta,
farai alto e basso –. Qualche altra volta il principe, riprendendola
di cert'altre maniere troppo libere e famigliari
alle quali essa trascorreva con uguale facilità, –
ehi! ehi! – le diceva; – non è questo il fare d'una par tua:
se vuoi che un giorno ti si porti il rispetto che ti sarà dovuto,
impara fin d'ora a star sopra di te: ricordati che tu
devi essere, in ogni cosa, la prima del monastero; perché
il sangue si porta per tutto dove si va.
Tutte le parole di questo genere stampavano nel cervello
della fanciullina l'idea che già lei doveva esser
monaca; ma quelle che venivan dalla bocca del padre,
facevan più effetto di tutte l'altre insieme. Il contegno
del principe era abitualmente quello d'un padrone austero;
ma quando si trattava dello stato futuro de' suoi figli,
dal suo volto e da ogni sua parola traspariva un'immobilità
di risoluzione, una ombrosa gelosia di comando, che
imprimeva il sentimento d'una necessità fatale.
A sei anni, Gertrude fu collocata, per educazione e
ancor più per istradamento alla vocazione impostale, nel
monastero dove l'abbiamo veduta: e la scelta del luogo
non fu senza disegno. Il buon conduttore delle due donne
ha detto che il padre della signora era il primo in
Monza: e, accozzando questa qualsisia testimonianza
con alcune altre indicazioni che l'anonimo lascia scap-
209
pare sbadatamente qua e là, noi potremmo anche asserire
che fosse il feudatario di quel paese. Comunque sia,
vi godeva d'una grandissima autorità; e pensò che lì,
meglio che altrove, la sua figlia sarebbe trattata con
quelle distinzioni e con quelle finezze che potesser più
allettarla a scegliere quel monastero per sua perpetua dimora.
Né s'ingannava: la badessa e alcune altre monache
faccendiere, che avevano, come si suol dire, il mestolo
in mano, esultarono nel vedersi offerto il pegno
d'una protezione tanto utile in ogni occorrenza, tanto
gloriosa in ogni momento; accettaron la proposta, con
espressioni di riconoscenza, non esagerate, per quanto
fossero forti; e corrisposero pienamente all'intenzioni
che il principe aveva lasciate trasparire sul collocamento
stabile della figliuola: intenzioni che andavan così d'accordo
con le loro. Gertrude, appena entrata nel monastero,
fu chiamata per antonomasia la signorina; posto distinto
a tavola, nel dormitorio; la sua condotta proposta
all'altre per esemplare; chicche e carezze senza fine, e
condite con quella famigliarità un po' rispettosa, che
tanto adesca i fanciulli, quando la trovano in coloro che
vedon trattare gli altri fanciulli con un contegno abituale
di superiorità. Non che tutte le monache fossero congiurate
a tirar la poverina nel laccio; ce n'eran molte delle
semplici e lontane da ogni intrigo, alle quali il pensiero
di sacrificare una figlia a mire interessate avrebbe fatto
ribrezzo; ma queste, tutte attente alle loro occupazioni
particolari, parte non s'accorgevan bene di tutti que' maneggi,
parte non distinguevano quanto vi fosse di catti-
210
vo, parte s'astenevano dal farvi sopra esame, parte stavano
zitte, per non fare scandoli inutili. Qualcheduna anche,
rammentandosi d'essere stata, con simili arti, condotta
a quello di cui s'era pentita poi, sentiva compassione
della povera innocentina, e si sfogava col farle carezze
tenere e malinconiche: ma questa era ben lontana dal
sospettare che ci fosse sotto mistero; e la faccenda camminava.
Sarebbe forse camminata così fino alla fine, se
Gertrude fosse stata la sola ragazza in quel monastero.
Ma, tra le sue compagne d'educazione, ce n'erano alcune
che sapevano d'esser destinate al matrimonio. Gertrudina,
nudrita nelle idee della sua superiorità, parlava magnificamente
de' suoi destini futuri di badessa, di principessa
del monastero, voleva a ogni conto esser per le altre
un soggetto d'invidia; e vedeva con maraviglia e con
dispetto, che alcune di quelle non ne sentivano punto.
All'immagini maestose, ma circoscritte e fredde, che
può somministrare il primato in un monastero, contrapponevan
esse le immagini varie e luccicanti, di nozze, di
pranzi, di conversazioni, di festini, come dicevano allora,
di villeggiature, di vestiti, di carrozze. Queste immagini
cagionarono nel cervello di Gertrude quel movimento,
quel brulichìo che produrrebbe un gran paniere
di fiori appena colti, messo davanti a un alveare. I parenti
e l'educatrici avevan coltivata e accresciuta in lei la
vanità naturale, per farle piacere il chiostro; ma quando
questa passione fu stuzzicata da idee tanto più omogenee
ad essa, si gettò su quelle, con un ardore ben più
vivo e più spontaneo. Per non restare al di sotto di quel-
211
le sue compagne, e per condiscendere nello stesso tempo
al suo nuovo genio, rispondeva che, alla fin de' conti,
nessuno le poteva mettere il velo in capo senza il suo
consenso, che anche lei poteva maritarsi, abitare un palazzo,
godersi il mondo, e meglio di tutte loro; che lo
poteva, pur che l'avesse voluto, che lo vorrebbe, che lo
voleva; e lo voleva in fatti. L'idea della necessità del suo
consenso, idea che, fino a quel tempo, era stata come
inosservata e rannicchiata in un angolo della sua mente,
si sviluppò allora, e si manifestò, con tutta la sua importanza.
Essa la chiamava ogni momento in aiuto, per godersi
più tranquillamente l'immagini d'un avvenire gradito.
Dietro questa idea però, ne compariva sempre infallibilmente
un'altra: che quel consenso si trattava di
negarlo al principe padre, il quale lo teneva già, o mostrava
di tenerlo per dato; e, a questa idea, l'animo della
figlia era ben lontano dalla sicurezza che ostentavano le
sue parole. Si paragonava allora con le compagne, ch'erano
ben altrimenti sicure, e provava per esse dolorosamente
l'invidia che, da principio, aveva creduto di far
loro provare. Invidiandole, le odiava: talvolta l'odio s'esalava
in dispetti, in isgarbatezze, in motti pungenti; talvolta
l'uniformità dell'inclinazioni e delle speranze lo
sopiva, e faceva nascere un'intrinsichezza apparente e
passeggiera. Talvolta, volendo pure godersi intanto
qualche cosa di reale e di presente, si compiaceva delle
preferenze che le venivano accordate, e faceva sentire
all'altre quella sua superiorità; talvolta, non potendo più
tollerar la solitudine de' suoi timori e de' suoi desidèri,
212
andava, tutta buona, in cerca di quelle, quasi ad implorar
benevolenza, consigli, coraggio. Tra queste deplorabili
guerricciole con sé e con gli altri, aveva varcata la puerizia,
e s'inoltrava in quell'età così critica, nella quale
par che entri nell'animo quasi una potenza misteriosa,
che solleva, adorna, rinvigorisce tutte l'inclinazioni, tutte
l'idee, e qualche volta le trasforma, o le rivolge a un
corso impreveduto. Ciò che Gertrude aveva fino allora
più distintamente vagheggiato in que' sogni dell'avvenire,
era lo splendore esterno e la pompa: un non so che di
molle e d'affettuoso, che da prima v'era diffuso leggermente
e come in nebbia, cominciò allora a spiegarsi e a
primeggiare nelle sue fantasie. S'era fatto, nella parte
più riposta della mente, come uno splendido ritiro: ivi si
rifugiava dagli oggetti presenti, ivi accoglieva certi personaggi
stranamente composti di confuse memorie della
puerizia, di quel poco che poteva vedere del mondo
esteriore, di ciò che aveva imparato dai discorsi delle
compagne; si tratteneva con essi, parlava loro, e si rispondeva
in loro nome; ivi dava ordini, e riceveva
omaggi d'ogni genere. Di quando in quando, i pensieri
della religione venivano a disturbare quelle feste brillanti
e faticose. Ma la religione, come l'avevano insegnata
alla nostra poveretta, e come essa l'aveva ricevuta, non
bandiva l'orgoglio, anzi lo santificava e lo proponeva
come un mezzo per ottenere una felicità terrena. Privata
così della sua essenza, non era più la religione, ma una
larva come l'altre. Negl'intervalli in cui questa larva
prendeva il primo posto, e grandeggiava nella fantasia
213
di Gertrude, l'infelice, sopraffatta da terrori confusi, e
compresa da una confusa idea di doveri, s'immaginava
che la sua ripugnanza al chiostro, e la resistenza all'insinuazioni
de' suoi maggiori, nella scelta dello stato, fossero
una colpa; e prometteva in cuor suo d'espiarla,
chiudendosi volontariamente nel chiostro.
Era legge che una giovine non potesse venire accettata
monaca, prima d'essere stata esaminata da un ecclesiastico,
chiamato il vicario delle monache, o da qualche
altro deputato a ciò, affinché fosse certo che ci andava
di sua libera scelta: e questo esame non poteva aver luogo,
se non un anno dopo ch'ella avesse esposto a quel
vicario il suo desiderio, con una supplica in iscritto.
Quelle monache che avevan preso il tristo incarico di far
che Gertrude s'obbligasse per sempre, con la minor possibile
cognizione di ciò che faceva, colsero un de' momenti
che abbiam detto, per farle trascrivere e sottoscrivere
una tal supplica. E a fine d'indurla più facilmente a
ciò, non mancaron di dirle e di ripeterle, che finalmente
era una mera formalità, la quale (e questo era vero) non
poteva avere efficacia, se non da altri atti posteriori, che
dipenderebbero dalla sua volontà. Con tutto ciò, la supplica
non era forse ancor giunta al suo destino, che Gertrude
s'era già pentita d'averla sottoscritta. Si pentiva poi
d'essersi pentita, passando così i giorni e i mesi in un'incessante
vicenda di sentimenti contrari. Tenne lungo
tempo nascosto alle compagne quel passo, ora per timore
d'esporre alle contraddizioni una buona risoluzione,
ora per vergogna di palesare uno sproposito. Vinse final-
214
mente il desiderio di sfogar l'animo, e d'accattar consiglio
e coraggio. C'era un'altra legge, che una giovine
non fosse ammessa a quell'esame della vocazione, se
non dopo aver dimorato almeno un mese fuori del monastero
dove era stata in educazione. Era già scorso l'anno
da che la supplica era stata mandata; e Gertrude fu
avvertita che tra poco verrebbe levata dal monastero, e
condotta nella casa paterna, per rimanervi quel mese, e
far tutti i passi necessari al compimento dell'opera che
aveva di fatto cominciata. Il principe e il resto della famiglia
tenevano tutto ciò per certo, come se fosse già
avvenuto; ma la giovine aveva tutt'altro in testa: in vece
di far gli altri passi pensava alla maniera di tirare indietro
il primo. In tali angustie, si risolvette d'aprirsi con
una delle sue compagne, la più franca, e pronta sempre a
dar consigli risoluti. Questa suggerì a Gertrude d'informar
con una lettera il padre della sua nuova risoluzione;
giacché non le bastava l'animo di spiattellargli sul viso
un bravo: non voglio. E perché i pareri gratuiti, in questo
mondo, son molto rari, la consigliera fece pagar questo
a Gertrude, con tante beffe sulla sua dappocaggine.
La lettera fu concertata tra quattro o cinque confidenti,
scritta di nascosto, e fatta ricapitare per via d'artifizi
molto studiati. Gertrude stava con grand'ansietà, aspettando
una risposta che non venne mai. Se non che, alcuni
giorni dopo, la badessa, la fece venir nella sua cella,
e, con un contegno di mistero, di disgusto e di compassione,
le diede un cenno oscuro d'una gran collera del
principe, e d'un fallo ch'ella doveva aver commesso, la-
215
sciandole però intendere che, portandosi bene, poteva
sperare che tutto sarebbe dimenticato. La giovinetta intese,
e non osò domandar più in là.
Venne finalmente il giorno tanto temuto e bramato.
Quantunque Gertrude sapesse che andava a un combattimento,
pure l'uscir di monastero, il lasciar quelle mura
nelle quali era stata ott'anni rinchiusa, lo scorrere in carrozza
per l'aperta campagna, il riveder la città, la casa,
furon sensazioni piene d'una gioia tumultuosa. In quanto
al combattimento, la poveretta, con la direzione di quelle
confidenti, aveva già prese le sue misure, e fatto,
com'ora si direbbe, il suo piano. "O mi vorranno forzare",
pensava, "e io starò dura; sarò umile, rispettosa, ma
non acconsentirò: non si tratta che di non dire un altro
sì; e non lo dirò. Ovvero mi prenderanno con le buone; e
io sarò più buona di loro; piangerò, pregherò, li moverò
a compassione: finalmente non pretendo altro che di non
esser sacrificata". Ma, come accade spesso di simili previdenze,
non avvenne né una cosa né l'altra. I giorni passavano,
senza che il padre né altri le parlasse della supplica,
né della ritrattazione, senza che le venisse fatta
proposta nessuna, né con carezze, né con minacce. I parenti
eran seri, tristi, burberi con lei, senza mai dirne il
perché. Si vedeva solamente che la riguardavano come
una rea, come un'indegna: un anatema misterioso pareva
che pesasse sopra di lei, e la segregasse dalla famiglia,
lasciandovela soltanto unita quanto bisognava per farle
sentire la sua suggezione. Di rado, e solo a certe ore stabilite,
era ammessa alla compagnia de' parenti e del pri-
216
mogenito. Tra loro tre pareva che regnasse una gran
confidenza, la quale rendeva più sensibile e più doloroso
l'abbandono in cui era lasciata Gertrude. Nessuno le
rivolgeva il discorso; e quando essa arrischiava timidamente
qualche parola, che non fosse per cosa necessaria,
o non attaccava, o veniva corrisposta con uno sguardo
distratto, o sprezzante, o severo. Che se, non potendo
più soffrire una così amara e umiliante distinzione, insisteva,
e tentava di famigliarizzarsi; se implorava un po'
d'amore, si sentiva subito toccare, in maniera indiretta
ma chiara, quel tasto della scelta dello stato; le si faceva
copertamente sentire che c'era un mezzo di riacquistar
l'affetto della famiglia. Allora Gertrude, che non l'avrebbe
voluto a quella condizione, era costretta di tirarsi indietro,
di rifiutar quasi i primi segni di benevolenza che
aveva tanto desiderati, di rimettersi da sé al suo posto di
scomunicata; e per di più, vi rimaneva con una certa apparenza
del torto.
Tali sensazioni d'oggetti presenti facevano un contrasto
doloroso con quelle ridenti visioni delle quali Gertrude
s'era già tanto occupata, e s'occupava tuttavia, nel
segreto della sua mente. Aveva sperato che, nella splendida
e frequentata casa paterna, avrebbe potuto godere
almeno qualche saggio reale delle cose immaginate; ma
si trovò del tutto ingannata. La clausura era stretta e intera,
come nel monastero; d'andare a spasso non si parlava
neppure; e un coretto che, dalla casa, guardava in
una chiesa contigua, toglieva anche l'unica necessità che
ci sarebbe stata d'uscire. La compagnia era più trista, più
217
scarsa, meno variata che nel monastero. A ogni annunzio
d'una visita, Gertrude doveva salire all'ultimo piano,
per chiudersi con alcune vecchie donne di servizio: e lì
anche desinava, quando c'era invito. I servitori s'uniformavano,
nelle maniere e ne' discorsi, all'esempio e all'intenzioni
de' padroni: e Gertrude, che, per sua inclinazione,
avrebbe voluto trattarli con una famigliarità signorile,
e che, nello stato in cui si trovava, avrebbe avuto
di grazia che le facessero qualche dimostrazione d'affetto,
come a una loro pari, e scendeva anche a mendicarne,
rimaneva poi umiliata, e sempre più afflitta di vedersi
corrisposta con una noncuranza manifesta, benché
accompagnata da un leggiero ossequio di formalità. Dovette
però accorgersi che un paggio, ben diverso da coloro,
le portava un rispetto, e sentiva per lei una compassione
d'un genere particolare. Il contegno di quel ragazzotto
era ciò che Gertrude aveva fino allora visto di
più somigliante a quell'ordine di cose tanto contemplato
nella sua immaginativa, al contegno di quelle sue creature
ideali. A poco a poco si scoprì un non so che di
nuovo nelle maniere della giovinetta: una tranquillità e
un'inquietudine diversa dalla solita, un fare di chi ha trovato
qualche cosa che gli preme, che vorrebbe guardare
ogni momento, e non lasciar vedere agli altri. Le furon
tenuti gli occhi addosso più che mai: che è che non è,
una mattina, fu sorpresa da una di quelle cameriere,
mentre stava piegando alla sfuggita una carta, sulla quale
avrebbe fatto meglio a non iscriver nulla. Dopo un
breve tira tira, la carta rimase nelle mani della camerie-
218
ra, e da queste passò in quelle del principe.
Il terrore di Gertrude, al rumor de' passi di lui, non si
può descrivere né immaginare: era quel padre, era irritato,
e lei si sentiva colpevole. Ma quando lo vide comparire,
con quel cipiglio, con quella carta in mano, avrebbe
voluto esser cento braccia sotto terra, non che in un
chiostro. Le parole non furon molte, ma terribili: il gastigo
intimato subito non fu che d'esser rinchiusa in
quella camera, sotto la guardia della donna che aveva
fatta la scoperta; ma questo non era che un principio,
che un ripiego del momento; si prometteva, si lasciava
vedere per aria, un altro gastigo oscuro, indeterminato, e
quindi più spaventoso.
Il paggio fu subito sfrattato, com'era naturale; e fu
minacciato anche a lui qualcosa di terribile, se, in qualunque
tempo, avesse osato fiatar nulla dell'avvenuto.
Nel fargli questa intimazione, il principe gli appoggiò
due solenni schiaffi, per associare a quell'avventura un
ricordo, che togliesse al ragazzaccio ogni tentazion di
vantarsene. Un pretesto qualunque, per coonestare la licenza
data a un paggio, non era difficile a trovarsi; in
quanto alla figlia, si disse ch'era incomodata.
Rimase essa dunque col batticuore, con la vergogna,
col rimorso, col terrore dell'avvenire, e con la sola compagnia
di quella donna odiata da lei, come il testimonio
della sua colpa, e la cagione della sua disgrazia. Costei
odiava poi a vicenda Gertrude, per la quale si trovava ridotta,
senza saper per quanto tempo, alla vita noiosa di
carceriera, e divenuta per sempre custode d'un segreto
219
pericoloso.
Il primo confuso tumulto di que' sentimenti s'acquietò
a poco a poco; ma tornando essi poi a uno per volta nell'animo,
vi s'ingrandivano, e si fermavano a tormentarlo
più distintamente e a bell'agio. Che poteva mai esser
quella punizione minacciata in enimma? Molte e varie e
strane se ne affacciavano alla fantasia ardente e inesperta
di Gertrude. Quella che pareva più probabile, era di
venir ricondotta al monastero di Monza, di ricomparirvi,
non più come la signorina, ma in forma di colpevole, e
di starvi rinchiusa, chi sa fino a quando! chi sa con quali
trattamenti! Ciò che una tale immaginazione, tutta piena
di dolori, aveva forse di più doloroso per lei, era l'apprensione
della vergogna. Le frasi, le parole, le virgole
di quel foglio sciagurato, passavano e ripassavano nella
sua memoria: le immaginava osservate, pesate da un lettore
tanto impreveduto, tanto diverso da quello a cui
eran destinate; si figurava che avesser potuto cader sotto
gli occhi anche della madre o del fratello, o di chi sa altri:
e, al paragon di ciò, tutto il rimanente le pareva quasi
un nulla. L'immagine di colui ch'era stato la prima
origine di tutto lo scandolo, non lasciava di venire spesso
anch'essa ad infestar la povera rinchiusa: e pensate
che strana comparsa doveva far quel fantasma, tra quegli
altri così diversi da lui, seri, freddi, minacciosi. Ma,
appunto perché non poteva separarlo da essi, né tornare
un momento a quelle fuggitive compiacenze, senza che
subito non le s'affacciassero i dolori presenti che n'erano
la conseguenza, cominciò a poco a poco a tornarci più
220
di rado, a rispingerne la rimembranza, a divezzarsene.
Né più a lungo, o più volentieri, si fermava in quelle liete
e brillanti fantasie d'una volta: eran troppo opposte
alle circostanze reali, a ogni probabilità dell'avvenire. Il
solo castello nel quale Gertrude potesse immaginare un
rifugio tranquillo e onorevole, e che non fosse in aria,
era il monastero, quando si risolvesse d'entrarci per
sempre. Una tal risoluzione (non poteva dubitarne)
avrebbe accomodato ogni cosa, saldato ogni debito, e
cambiata in un attimo la sua situazione. Contro questo
proposito insorgevano, è vero, i pensieri di tutta la sua
vita: ma i tempi eran mutati; e, nell'abisso in cui Gertrude
era caduta, e al paragone di ciò che poteva temere in
certi momenti, la condizione di monaca festeggiata, ossequiata,
ubbidita, le pareva uno zuccherino. Due sentimenti
di ben diverso genere contribuivan pure a intervalli
a scemare quella sua antica avversione: talvolta il
rimorso del fallo, e una tenerezza fantastica di divozione;
talvolta l'orgoglio amareggiato e irritato dalle maniere
della carceriera, la quale (spesso, a dire il vero, provocata
da lei) si vendicava, ora facendole paura di quel
minacciato gastigo, ora svergognandola del fallo. Quando
poi voleva mostrarsi benigna, prendeva un tono di
protezione, più odioso ancora dell'insulto. In tali diverse
occasioni, il desiderio che Gertrude sentiva d'uscir dall'unghie
di colei, e di comparirle in uno stato al di sopra
della sua collera e della sua pietà, questo desiderio abituale
diveniva tanto vivo e pungente, da far parere amabile
ogni cosa che potesse condurre ad appagarlo.
221
In capo a quattro o cinque lunghi giorni di prigionia,
una mattina, Gertrude stuccata ed invelenita all'eccesso,
per un di que' dispetti della sua guardiana, andò a cacciarsi
in un angolo della camera, e lì, con la faccia nascosta
tra le mani, stette qualche tempo a divorar la sua
rabbia. Sentì allora un bisogno prepotente di vedere altri
visi, di sentire altre parole, d'esser trattata diversamente.
Pensò al padre, alla famiglia: il pensiero se ne arretrava
spaventato. Ma le venne in mente che dipendeva da lei
di trovare in loro degli amici; e provò una gioia improvvisa.
Dietro questa, una confusione e un pentimento
straordinario del suo fallo, e un ugual desiderio d'espiarlo.
Non già che la sua volontà si fermasse in quel proponimento,
ma giammai non c'era entrata con tanto ardore.
S'alzò di lì, andò a un tavolino, riprese quella penna fatale,
e scrisse al padre una lettera piena d'entusiasmo e
d'abbattimento, d'afflizione e di speranza, implorando il
perdono, e mostrandosi indeterminatamente pronta a
tutto ciò che potesse piacere a chi doveva accordarlo.
222
CAPITOLO X
Vi son de' momenti in cui l'animo, particolarmente de'
giovani, è disposto in maniera che ogni poco d'istanza
basta a ottenerne ogni cosa che abbia un'apparenza di
bene e di sacrifizio: come un fiore appena sbocciato,
s'abbandona mollemente sul suo fragile stelo, pronto a
concedere le sue fragranze alla prim'aria che gli aliti
punto d'intorno. Questi momenti, che si dovrebbero dagli
altri ammirare con timido rispetto, son quelli appunto
che l'astuzia interessata spia attentamente, e coglie di
volo, per legare una volontà che non si guarda.
Al legger quella lettera, il principe *** vide subito lo
spiraglio aperto alle sue antiche e costanti mire. Mandò
a dire a Gertrude che venisse da lui; e aspettandola, si
dispose a batter il ferro, mentre era caldo. Gertrude
comparve, e, senza alzar gli occhi in viso al padre, gli si
buttò in ginocchioni davanti, ed ebbe appena fiato di
dire: – perdono! – Egli le fece cenno che s'alzasse; ma,
con una voce poco atta a rincorare, le rispose che il perdono
non bastava desiderarlo né chiederlo; ch'era cosa
troppo agevole e troppo naturale a chiunque sia trovato
in colpa, e tema la punizione; che in somma bisognava
meritarlo. Gertrude domandò, sommessamente e tremando,
che cosa dovesse fare. Il principe (non ci regge
223
il cuore di dargli in questo momento il titolo di padre)
non rispose direttamente, ma cominciò a parlare a lungo
del fallo di Gertrude: e quelle parole frizzavano sull'animo
della poveretta, come lo scorrere d'una mano ruvida
sur una ferita. Continuò dicendo che, quand'anche...
caso mai... che avesse avuto prima qualche intenzione di
collocarla nel secolo, lei stessa ci aveva messo ora un
ostacolo insuperabile; giacché a un cavalier d'onore,
com'era lui, non sarebbe mai bastato l'animo di regalare
a un galantuomo una signorina che aveva dato un tal
saggio di sé. La misera ascoltatrice era annichilata: allora
il principe, raddolcendo a grado a grado la voce e le
parole, proseguì dicendo che però a ogni fallo c'era rimedio
e misericordia; che il suo era di quelli per i quali
il rimedio è più chiaramente indicato: ch'essa doveva
vedere, in questo tristo accidente, come un avviso che la
vita del secolo era troppo piena di pericoli per lei...
– Ah sì! – esclamò Gertrude, scossa dal timore, preparata
dalla vergogna, e mossa in quel punto da una tenerezza
istantanea.
– Ah! lo capite anche voi, – riprese incontanente il
principe. – Ebbene, non si parli più del passato: tutto è
cancellato. Avete preso il solo partito onorevole, conveniente,
che vi rimanesse; ma perché l'avete preso di buona
voglia, e con buona maniera, tocca a me a farvelo
riuscir gradito in tutto e per tutto: tocca a me a farne tornare
tutto il vantaggio e tutto il merito sopra di voi. Ne
prendo io la cura –. Così dicendo, scosse un campanello
che stava sul tavolino, e al servitore che entrò, disse: –
224
la principessa e il principino subito –. E seguitò poi con
Gertrude: – voglio metterli subito a parte della mia consolazione;
voglio che tutti comincin subito a trattarvi
come si conviene. Avete sperimentato in parte il padre
severo; ma da qui innanzi proverete tutto il padre amoroso.
A queste parole, Gertrude rimaneva come sbalordita.
Ora ripensava come mai quel sì che le era scappato,
avesse potuto significar tanto, ora cercava se ci fosse
maniera di riprenderlo, di ristringerne il senso; ma la
persuasione del principe pareva così intera, la sua gioia
così gelosa, la benignità così condizionata, che Gertrude
non osò proferire una parola che potesse turbarle menomamente.
Dopo pochi momenti, vennero i due chiamati, e vedendo
lì Gertrude, la guardarono in viso, incerti e maravigliati.
Ma il principe, con un contegno lieto e amorevole,
che ne prescriveva loro un somigliante, – ecco, –
disse, – la pecora smarrita: e sia questa l'ultima parola
che richiami triste memorie. Ecco la consolazione della
famiglia. Gertrude non ha più bisogno di consigli; ciò
che noi desideravamo per suo bene, l'ha voluto lei spontaneamente.
È risoluta, m'ha fatto intendere che è risoluta...
– A questo passo, alzò essa verso il padre uno
sguardo tra atterrito e supplichevole, come per chiedergli
che sospendesse, ma egli proseguì francamente: –
che è risoluta di prendere il velo.
– Brava! bene! – esclamarono, a una voce, la madre e
il figlio, e l'uno dopo l'altra abbracciaron Gertrude; la
225
quale ricevette queste accoglienze con lacrime, che furono
interpretate per lacrime di consolazione. Allora il
principe si diffuse a spiegar ciò che farebbe per render
lieta e splendida la sorte della figlia. Parlò delle distinzioni
di cui goderebbe nel monastero e nel paese; che, là
sarebbe come una principessa, come la rappresentante
della famiglia; che, appena l'età l'avrebbe permesso, sarebbe
innalzata alla prima dignità; e, intanto, non sarebbe
soggetta che di nome. La principessa e il principino
rinnovavano, ogni momento, le congratulazioni e gli applausi:
Gertrude era come dominata da un sogno.
– Converrà poi fissare il giorno, per andare a Monza,
a far la richiesta alla badessa, – disse il principe. –
Come sarà contenta! Vi so dire che tutto il monastero
saprà valutar l'onore che Gertrude gli fa. Anzi... perché
non ci andiamo oggi? Gertrude prenderà volentieri un
po' d'aria.
– Andiamo pure, – disse la principessa.
– Vo a dar gli ordini, – disse il principino.
– Ma... – proferì sommessamente Gertrude.
– Piano, piano, – riprese il principe: – lasciam decidere
a lei: forse oggi non si sente abbastanza disposta, e le
piacerebbe più aspettar fino a domani. Dite: volete che
andiamo oggi o domani?
– Domani, – rispose, con voce fiacca, Gertrude, alla
quale pareva ancora di far qualche cosa, prendendo un
po' di tempo.
– Domani, – disse solennemente il principe: – ha stabilito
che si vada domani. Intanto io vo dal vicario delle
226
monache, a fissare un giorno per l'esame –. Detto fatto,
il principe uscì, e andò veramente (che non fu piccola
degnazione) dal detto vicario; e concertarono che verrebbe
di lì a due giorni.
In tutto il resto di quella giornata, Gertrude non ebbe
un minuto di bene. Avrebbe desiderato riposar l'animo
da tante commozioni, lasciar, per dir così, chiarire i suoi
pensieri, render conto a se stessa di ciò che aveva fatto,
di ciò che le rimaneva da fare, sapere ciò che volesse,
rallentare un momento quella macchina che, appena avviata,
andava così precipitosamente; ma non ci fu verso.
L'occupazioni si succedevano senza interruzione, s'incastravano
l'una con l'altra. Subito dopo partito il principe,
fu condotta nel gabinetto della principessa, per essere,
sotto la sua direzione, pettinata e rivestita dalla sua propria
cameriera. Non era ancor terminato di dar l'ultima
mano, che furon avvertite ch'era in tavola. Gertrude passò
in mezzo agl'inchini della servitù, che accennava di
congratularsi per la guarigione, e trovò alcuni parenti
più prossimi, ch'erano stati invitati in fretta, per farle
onore, e per rallegrarsi con lei de' due felici avvenimenti,
la ricuperata salute, e la spiegata vocazione.
La sposina (così si chiamavan le giovani monacande,
e Gertrude, al suo apparire, fu da tutti salutata con quel
nome), la sposina ebbe da dire e da fare a rispondere a'
complimenti che le fioccavan da tutte le parti. Sentiva
bene che ognuna delle sue risposte era come un'accettazione
e una conferma; ma come rispondere diversamente?
Poco dopo alzati da tavola, venne l'ora della trottata.
227
Gertrude entrò in carrozza con la madre, e con due zii
ch'erano stati al pranzo. Dopo un solito giro, si riuscì
alla strada Marina, che allora attraversava lo spazio occupato
ora dal giardin pubblico, ed era il luogo dove i
signori venivano in carrozza a ricrearsi delle fatiche della
giornata. Gli zii parlarono anche a Gertrude, come
portava la convenienza in quel giorno: e uno di loro, il
qual pareva che, più dell'altro, conoscesse ogni persona,
ogni carrozza, ogni livrea, e aveva ogni momento qualcosa
da dire del signor tale e della signora tal altra, si
voltò a lei tutt'a un tratto, e le disse: – ah furbetta! voi
date un calcio a tutte queste corbellerie; siete una dirittona
voi; piantate negl'impicci noi poveri mondani, vi ritirate
a fare una vita beata, e andate in paradiso in carrozza.
Sul tardi, si tornò a casa; e i servitori, scendendo in
fretta con le torce, avvertirono che molte visite stavano
aspettando. La voce era corsa; e i parenti e gli amici venivano
a fare il loro dovere. S'entrò nella sala della conversazione.
La sposina ne fu l'idolo, il trastullo, la vittima.
Ognuno la voleva per sé: chi si faceva prometter
dolci, chi prometteva visite, chi parlava della madre tale
sua parente, chi della madre tal altra sua conoscente, chi
lodava il cielo di Monza, chi discorreva, con gran sapore,
della gran figura ch'essa avrebbe fatta là. Altri, che
non avevan potuto ancora avvicinarsi a Gertrude così
assediata, stavano spiando l'occasione di farsi innanzi, e
sentivano un certo rimorso, fin che non avessero fatto il
loro dovere. A poco a poco, la compagnia s'andò dile-
228
guando; tutti se n'andarono senza rimorso, e Gertrude rimase
sola co' genitori e il fratello.
– Finalmente, – disse il principe, – ho avuto la consolazione
di veder mia figlia trattata da par sua. Bisogna
però confessare che anche lei s'è portata benone, e ha
fatto vedere che non sarà impicciata a far la prima figura,
e a sostenere il decoro della famiglia.
Si cenò in fretta, per ritirarsi subito, ed esser pronti
presto la mattina seguente.
Gertrude contristata, indispettita e, nello stesso tempo,
un po' gonfiata da tutti que' complimenti, si rammentò
in quel punto ciò che aveva patito dalla sua carceriera;
e, vedendo il padre così disposto a compiacerla
in tutto, fuor che in una cosa, volle approfittare dell'auge
in cui si trovava, per acquietare almeno una delle passioni
che la tormentavano. Mostrò quindi una gran ripugnanza
a trovarsi con colei, lagnandosi fortemente delle
sue maniere.
– Come! – disse il principe: – v'ha mancato di rispetto
colei! Domani, domani, le laverò il capo come va. Lasciate
fare a me, che le farò conoscere chi è lei, e chi
siete voi. E a ogni modo, una figlia della quale io son
contento, non deve vedersi intorno una persona che le
dispiaccia –. Così detto, fece chiamare un'altra donna, e
le ordinò di servir Gertrude; la quale intanto, masticando
e assaporando la soddisfazione che aveva ricevuta, si
stupiva di trovarci così poco sugo, in paragone del desiderio
che n'aveva avuto. Ciò che, anche suo malgrado,
s'impossessava di tutto il suo animo, era il sentimento
229
de' gran progressi che aveva fatti, in quella giornata, sulla
strada del chiostro, il pensiero che a ritirarsene ora ci
vorrebbe molta più forza e risolutezza di quella che sarebbe
bastata pochi giorni prima, e che pure non s'era
sentita d'avere.
La donna che andò ad accompagnarla in camera, era
una vecchia di casa, stata già governante del principino,
che aveva ricevuto appena uscito dalle fasce, e tirato su
fino all'adolescenza, e nel quale aveva riposte tutte le
sue compiacenze, le sue speranze, la sua gloria. Era essa
contenta della decisione fatta in quel giorno, come d'una
sua propria fortuna; e Gertrude, per ultimo divertimento,
dovette succiarsi le congratulazioni, le lodi, i consigli
della vecchia, e sentir parlare di certe sue zie e prozie, le
quali s'eran trovate ben contente d'esser monache, perché,
essendo di quella casa, avevan sempre goduto i primi
onori, avevan sempre saputo tenere uno zampino di
fuori, e, dal loro parlatorio, avevano ottenuto cose che le
più gran dame, nelle loro sale, non c'eran potute arrivare.
Le parlò delle visite che avrebbe ricevute: un giorno
poi, verrebbe il signor principino con la sua sposa, la
quale doveva esser certamente una gran signorona; e allora,
non solo il monastero, ma tutto il paese sarebbe in
moto. La vecchia aveva parlato mentre spogliava Gertrude,
quando Gertrude era a letto; parlava ancora, che
Gertrude dormiva. La giovinezza e la fatica erano state
più forti de' pensieri. Il sonno fu affannoso, torbido, pieno
di sogni penosi, ma non fu rotto che dalla voce strillante
della vecchia, che venne a svegliarla, perché si
230
preparasse per la gita di Monza.
– Andiamo, andiamo, signora sposina: è giorno fatto;
e prima che sia vestita e pettinata, ci vorrà un'ora almeno.
La signora principessa si sta vestendo; e l'hanno svegliata
quattr'ore prima del solito. Il signor principino è
già sceso alle scuderie, poi è tornato su, ed è all'ordine
per partire quando si sia. Vispo come una lepre, quel
diavoletto: ma! è stato così fin da bambino; e io posso
dirlo, che l'ho portato in collo. Ma quand'è pronto, non
bisogna farlo aspettare, perché, sebbene sia della miglior
pasta del mondo, allora s'impazientisce e strepita.
Poveretto! bisogna compatirlo: è il suo naturale; e poi
questa volta avrebbe anche un po' di ragione, perché
s'incomoda per lei. Guai chi lo tocca in que' momenti!
non ha riguardo per nessuno, fuorché per il signor principe.
Ma finalmente non ha sopra di sé che il signor
principe, e un giorno, il signor principe sarà lui; più tardi
che sia possibile, però. Lesta, lesta, signorina! Perché
mi guarda così incantata? A quest'ora dovrebbe esser
fuor della cuccia.
All'immagine del principino impaziente, tutti gli altri
pensieri che s'erano affollati alla mente risvegliata di
Gertrude, si levaron subito, come uno stormo di passere
all'apparir del nibbio. Ubbidì, si vestì in fretta, si lasciò
pettinare, e comparve nella sala, dove i genitori e il fratello
eran radunati. Fu fatta sedere sur una sedia a braccioli,
e le fu portata una chicchera di cioccolata: il che, a
que' tempi, era quel che già presso i Romani il dare la
veste virile.
231
Quando vennero a avvertir ch'era attaccato, il principe
tirò la figlia in disparte, e le disse: – orsù, Gertrude, ieri
vi siete fatta onore: oggi dovete superar voi medesima.
Si tratta di fare una comparsa solenne nel monastero e
nel paese dove siete destinata a far la prima figura. V'aspettano...
– È inutile dire che il principe aveva spedito
un avviso alla badessa, il giorno avanti. – V'aspettano, e
tutti gli occhi saranno sopra di voi. Dignità e disinvoltura.
La badessa vi domanderà cosa volete: è una formalità.
Potete rispondere che chiedete d'essere ammessa a
vestir l'abito in quel monastero, dove siete stata educata
così amorevolmente, dove avete ricevute tante finezze:
che è la pura verità. Dite quelle poche parole, con un
fare sciolto: che non s'avesse a dire che v'hanno imboccata,
e che non sapete parlare da voi. Quelle buone madri
non sanno nulla dell'accaduto: è un segreto che deve
restar sepolto nella famiglia; e perciò non fate una faccia
contrita e dubbiosa, che potesse dar qualche sospetto.
Fate vedere di che sangue uscite: manierosa, modesta;
ma ricordatevi che, in quel luogo, fuor della famiglia,
non ci sarà nessuno sopra di voi.
Senza aspettar risposta, il principe si mosse; Gertrude,
la principessa e il principino lo seguirono; scesero
tutti le scale, e montarono in carrozza. Gl'impicci e le
noie del mondo, e la vita beata del chiostro, principalmente
per le giovani di sangue nobilissimo, furono il
tema della conversazione, durante il tragitto. Sul finir
della strada, il principe rinnovò l'istruzioni alla figlia, e
le ripeté più volte la formola della risposta. All'entrare
232
in Monza, Gertrude si sentì stringere il cuore; ma la sua
attenzione fu attirata per un istante da non so quali signori
che, fatta fermar la carrozza, recitarono non so
qual complimento. Ripreso il cammino, s'andò quasi di
passo al monastero, tra gli sguardi de' curiosi, che accorrevano
da tutte le parti sulla strada. Al fermarsi della
carrozza, davanti a quelle mura, davanti a quella porta,
il cuore si strinse ancor più a Gertrude. Si smontò tra
due ale di popolo, che i servitori facevano stare indietro.
Tutti quegli occhi addosso alla poveretta l'obbligavano a
studiar continuamente il suo contegno: ma più di tutti
quelli insieme, la tenevano in suggezione i due del padre,
a' quali essa, quantunque ne avesse così gran paura,
non poteva lasciar di rivolgere i suoi, ogni momento. E
quegli occhi governavano le sue mosse e il suo volto,
come per mezzo di redini invisibili. Attraversato il primo
cortile, s'entrò in un altro, e lì si vide la porta del
chiostro interno, spalancata e tutta occupata da monache.
Nella prima fila, la badessa circondata da anziane;
dietro, altre monache alla rinfusa, alcune in punta di piedi;
in ultimo le converse ritte sopra panchetti. Si vedevan
pure qua e là luccicare a mezz'aria alcuni occhietti,
spuntar qualche visino tra le tonache: eran le più destre,
e le più coraggiose tra l'educande, che, ficcandosi e penetrando
tra monaca e monaca, eran riuscite a farsi un
po' di pertugio, per vedere anch'esse qualche cosa. Da
quella calca uscivano acclamazioni; si vedevan molte
braccia dimenarsi, in segno d'accoglienza e di gioia.
Giunsero alla porta; Gertrude si trovò a viso a viso con
233
la madre badessa. Dopo i primi complimenti, questa,
con una maniera tra il giulivo e il solenne, le domandò
cosa desiderasse in quel luogo, dove non c'era chi le potesse
negar nulla.
– Son qui..., – cominciò Gertrude; ma, al punto di
proferir le parole che dovevano decider quasi irrevocabilmente
del suo destino, esitò un momento, e rimase
con gli occhi fissi sulla folla che le stava davanti. Vide,
in quel momento, una di quelle sue note compagne, che
la guardava con un'aria di compassione e di malizia insieme,
e pareva che dicesse: ah! la c'è cascata la brava.
Quella vista, risvegliando più vivi nell'animo suo tutti
gli antichi sentimenti, le restituì anche un po' di quel
poco antico coraggio: e già stava cercando una risposta
qualunque, diversa da quella che le era stata dettata;
quando, alzato lo sguardo alla faccia del padre, quasi
per esperimentar le sue forze, scorse su quella un'inquietudine
così cupa, un'impazienza così minaccevole, che,
risoluta per paura, con la stessa prontezza che avrebbe
preso la fuga dinanzi un oggetto terribile, proseguì: –
son qui a chiedere d'esser ammessa a vestir l'abito religioso,
in questo monastero, dove sono stata allevata così
amorevolmente –. La badessa rispose subito, che le dispiaceva
molto, in una tale occasione, che le regole non
le permettessero di dare immediatamente una risposta,
la quale doveva venire dai voti comuni delle suore, e
alla quale doveva precedere la licenza de' superiori. Che
però Gertrude, conoscendo i sentimenti che s'avevan per
lei in quel luogo, poteva preveder con certezza qual sa-
234
rebbe questa risposta; e che intanto nessuna regola proibiva
alla badessa e alle suore di manifestare la consolazione
che sentivano di quella richiesta. S'alzò allora un
frastono confuso di congratulazioni e d'acclamazioni.
Vennero subito gran guantiere colme di dolci, che furon
presentati, prima alla sposina, e dopo ai parenti. Mentre
alcune monache facevano a rubarsela, e altre complimentavan
la madre, altre il principino, la badessa fece
pregare il principe che volesse venire alla grata del parlatorio,
dove l'attendeva. Era accompagnata da due anziane;
e quando lo vide comparire, – signor principe, –
disse: – per ubbidire alle regole... per adempire una formalità
indispensabile, sebbene in questo caso... pure
devo dirle... che, ogni volta che una figlia chiede d'essere
ammessa a vestir l'abito,... la superiora, quale io sono
indegnamente,... è obbligata d'avvertire i genitori... che
se, per caso... forzassero la volontà della figlia, incorrerebbero
nella scomunica. Mi scuserà...
– Benissimo, benissimo, reverenda madre. Lodo la
sua esattezza: è troppo giusto... Ma lei non può dubitare...
– Oh! pensi, signor principe,... ho parlato per obbligo
preciso,... del resto...
– Certo, certo, madre badessa.
Barattate queste poche parole, i due interlocutori s'inchinarono
vicendevolmente, e si separarono, come se a
tutt'e due pesasse di rimaner lì testa testa; e andarono a
riunirsi ciascuno alla sua compagnia, l'uno fuori, l'altra
dentro la soglia claustrale. Dato luogo a un po' d'altre
235
ciarle, – Oh via, – disse il principe: – Gertrude potrà
presto godersi a suo bell'agio la compagnia di queste
madri. Per ora le abbiamo incomodate abbastanza –.
Così detto, fece un inchino; la famiglia si mosse con lui;
si rinnovarono i complimenti, e si partì.
Gertrude, nel tornare, non aveva troppa voglia di discorrere.
Spaventata del passo che aveva fatto, vergognosa
della sua dappocaggine, indispettita contro gli altri
e contro sé stessa, faceva tristamente il conto dell'occasioni,
che le rimanevano ancora di dir di no; e prometteva
debolmente e confusamente a sé stessa che, in questa,
o in quella, o in quell'altra, sarebbe più destra e più
forte. Con tutti questi pensieri, non le era però cessato
affatto il terrore di quel cipiglio del padre; talché, quando,
con un'occhiata datagli alla sfuggita, poté chiarirsi
che sul volto di lui non c'era più alcun vestigio di collera,
quando anzi vide che si mostrava soddisfattissimo di
lei, le parve una bella cosa, e fu, per un istante, tutta
contenta.
Appena arrivati, bisognò rivestirsi e rilisciarsi; poi il
desinare, poi alcune visite, poi la trottata, poi la conversazione,
poi la cena. Sulla fine di questa, il principe
mise in campo un altro affare, la scelta della madrina.
Così si chiamava una dama, la quale, pregata da' genitori,
diventava custode e scorta della giovane monacanda,
nel tempo tra la richiesta e l'entratura nel monastero;
tempo che veniva speso in visitar le chiese, i palazzi
pubblici, le conversazioni, le ville, i santuari: tutte le
cose in somma più notabili della città e de' contorni; af-
236
finché le giovani, prima di proferire un voto irrevocabile,
vedessero bene a cosa davano un calcio. – Bisognerà
pensare a una madrina, – disse il principe: – perché domani
verrà il vicario delle monache, per la formalità dell'esame,
e subito dopo, Gertrude verrà proposta in capitolo,
per esser accettata dalle madri –. Nel dir questo,
s'era voltato verso la principessa; e questa, credendo che
fosse un invito a proporre, cominciava: – ci sarebbe... –
Ma il principe interruppe: – No, no, signora principessa:
la madrina deve prima di tutto piacere alla sposina; e
benché l'uso universale dia la scelta ai parenti, pure Gertrude
ha tanto giudizio, tanta assennatezza, che merita
bene che si faccia un'eccezione per lei –. E qui, voltandosi
a Gertrude, in atto di chi annunzia una grazia singolare,
continuò: – ognuna delle dame che si son trovate
questa sera alla conversazione, ha quel che si richiede
per esser madrina d'una figlia della nostra casa; non ce
n'è nessuna, crederei, che non sia per tenersi onorata
della preferenza: scegliete voi.
Gertrude vedeva bene che far questa scelta era dare
un nuovo consenso; ma la proposta veniva fatta con tanto
apparato, che il rifiuto, per quanto fosse umile, poteva
parer disprezzo, o almeno capriccio e leziosaggine. Fece
dunque anche quel passo; e nominò la dama che, in
quella sera, le era andata più a genio; quella cioè che le
aveva fatto più carezze, che l'aveva più lodata, che l'aveva
trattata con quelle maniere famigliari, affettuose e
premurose, che, ne' primi momenti d'una conoscenza,
contraffanno una antica amicizia. – Ottima scelta, – dis-
237
se il principe, che desiderava e aspettava appunto quella.
Fosse arte o caso, era avvenuto come quando il giocator
di bussolotti facendovi scorrere davanti agli occhi le
carte d'un mazzo, vi dice che ne pensiate una, e lui poi
ve la indovinerà; ma le ha fatte scorrere in maniera che
ne vediate una sola. Quella dama era stata tanto intorno
a Gertrude tutta la sera, l'aveva tanto occupata di sé, che
a questa sarebbe bisognato uno sforzo di fantasia per
pensarne un'altra. Tante premure poi non eran senza motivo:
la dama aveva, da molto tempo, messo gli occhi
addosso al principino, per farlo suo genero: quindi riguardava
le cose di quella casa come sue proprie; ed era
ben naturale che s'interessasse per quella cara Gertrude,
niente meno de' suoi parenti più prossimi.
Il giorno dopo, Gertrude si svegliò col pensiero dell'esaminatore
che doveva venire; e mentre stava ruminando
se potesse cogliere quella occasione così decisiva,
per tornare indietro, e in qual maniera, il principe la fece
chiamare. – Orsù, figliuola, – le disse: – finora vi siete
portata egregiamente: oggi si tratta di coronar l'opera.
Tutto quel che s'è fatto finora, s'è fatto di vostro consenso.
Se in questo tempo vi fosse nato qualche dubbio,
qualche pentimentuccio, grilli di gioventù, avreste dovuto
spiegarvi; ma al punto a cui sono ora le cose, non è
più tempo di far ragazzate. Quell'uomo dabbene che
deve venire stamattina, vi farà cento domande sulla vostra
vocazione: e se vi fate monaca di vostra volontà, e il
perché e il per come, e che so io? Se voi titubate nel rispondere,
vi terrà sulla corda chi sa quanto. Sarebbe
238
un'uggia, un tormento per voi; ma ne potrebbe anche venire
un altro guaio più serio. Dopo tutte le dimostrazioni
pubbliche che si son fatte, ogni più piccola esitazione
che si vedesse in voi, metterebbe a repentaglio il mio
onore, potrebbe far credere ch'io avessi presa una vostra
leggerezza per una ferma risoluzione, che avessi precipitato
la cosa, che avessi... che so io? In questo caso, mi
troverei nella necessità di scegliere tra due partiti dolorosi:
o lasciar che il mondo formi un tristo concetto della
mia condotta: partito che non può stare assolutamente
con ciò che devo a me stesso. O svelare il vero motivo
della vostra risoluzione e... – Ma qui, vedendo che Gertrude
era diventata scarlatta, che le si gonfiavan gli occhi,
e il viso si contraeva, come le foglie d'un fiore, nell'afa
che precede la burrasca, troncò quel discorso, e,
con aria serena, riprese: – via, via, tutto dipende da voi,
dal vostro buon giudizio. So che n'avete molto, e non
siete ragazza da guastar sulla fine una cosa fatta bene;
ma io doveva preveder tutti i casi. Non se ne parli più; e
restiam d'accordo che voi risponderete con franchezza,
in maniera di non far nascer dubbi nella testa di quell'uomo
dabbene. Così anche voi ne sarete fuori più presto
–. E qui, dopo aver suggerita qualche risposta all'interrogazioni
più probabili, entrò nel solito discorso delle
dolcezze e de' godimenti ch'eran preparati a Gertrude
nel monastero; e la trattenne in quello, fin che venne un
servitore ad annunziare il vicario. Il principe rinnovò in
fretta gli avvertimenti più importanti, e lasciò la figlia
sola con lui, com'era prescritto.
239
L'uomo dabbene veniva con un po' d'opinione già fatta
che Gertrude avesse una gran vocazione al chiostro:
perché così gli aveva detto il principe, quando era stato
a invitarlo. È vero che il buon prete, il quale sapeva che
la diffidenza era una delle virtù più necessarie nel suo
ufizio, aveva per massima d'andar adagio nel credere a
simili proteste, e di stare in guardia contro le preoccupazioni;
ma ben di rado avviene che le parole affermative
e sicure d'una persona autorevole, in qualsivoglia genere,
non tingano del loro colore la mente di chi le ascolta.
Dopo i primi complimenti, – signorina, – le disse, –
io vengo a far la parte del diavolo; vengo a mettere in
dubbio ciò che, nella sua supplica lei ha dato per certo;
vengo a metterle davanti agli occhi le difficoltà, e ad accertarmi
se le ha ben considerate. Si contenti ch'io le
faccia qualche interrogazione.
– Dica pure, – rispose Gertrude.
Il buon prete cominciò allora a interrogarla, nella forma
prescritta dalle regole. – Sente lei in cuor suo una libera,
spontanea risoluzione di farsi monaca? Non sono
state adoperate minacce, o lusinghe? Non s'è fatto uso di
nessuna autorità, per indurla a questo? Parli senza riguardi,
e con sincerità, a un uomo il cui dovere è di conoscere
la sua vera volontà, per impedire che non le
venga usata violenza in nessun modo.
La vera risposta a una tale domanda s'affacciò subito
alla mente di Gertrude, con un'evidenza terribile. Per
dare quella risposta, bisognava venire a una spiegazione,
dire di che era stata minacciata, raccontare una sto-
240
ria... L'infelice rifuggì spaventata da questa idea; cercò
in fretta un'altra risposta; ne trovò una sola che potesse
liberarla presto e sicuramente da quel supplizio, la più
contraria al vero. – Mi fo monaca, – disse, nascondendo
il suo turbamento, – mi fo monaca, di mio genio, liberamente.
– Da quanto tempo le è nato codesto pensiero? – domandò
ancora il buon prete.
– L'ho sempre avuto, – rispose Gertrude, divenuta,
dopo quel primo passo, più franca a mentire contro se
stessa.
– Ma quale è il motivo principale che la induce a farsi
monaca?
Il buon prete non sapeva che terribile tasto toccasse; e
Gertrude si fece una gran forza per non lasciar trasparire
sul viso l'effetto che quelle parole le producevano nell'animo.
– Il motivo, – disse, – è di servire a Dio, e di fuggire
i pericoli del mondo.
– Non sarebbe mai qualche disgusto? qualche... mi
scusi... capriccio? Alle volte, una cagione momentanea
può fare un'impressione che par che deva durar sempre;
e quando poi la cagione cessa, e l'animo si muta,
allora...
– No, no, – rispose precipitosamente Gertrude: – la
cagione è quella che le ho detto.
Il vicario, più per adempire interamente il suo obbligo,
che per la persuasione che ce ne fosse bisogno, insistette
con le domande; ma Gertrude era determinata
d'ingannarlo. Oltre il ribrezzo che le cagionava il pen-
241
siero di render consapevole della sua debolezza quel
grave e dabben prete, che pareva così lontano dal sospettar
tal cosa di lei; la poveretta pensava poi anche
ch'egli poteva bene impedire che si facesse monaca; ma
lì finiva la sua autorità sopra di lei, e la sua protezione.
Partito che fosse, essa rimarrebbe sola col principe. E
qualunque cosa avesse poi a patire in quella casa, il
buon prete non n'avrebbe saputo nulla, o sapendolo, con
tutta la sua buona intenzione, non avrebbe potuto far altro
che aver compassione di lei, quella compassione
tranquilla e misurata, che, in generale, s'accorda, come
per cortesia, a chi abbia dato cagione o pretesto al male
che gli fanno. L'esaminatore fu prima stanco d'interrogare,
che la sventurata di mentire: e, sentendo quelle risposte
sempre conformi, e non avendo alcun motivo di
dubitare della loro schiettezza, mutò finalmente linguaggio;
si rallegrò con lei, le chiese, in certo modo, scusa
d'aver tardato tanto a far questo suo dovere; aggiunse
ciò che credeva più atto a confermarla nel buon proposito;
e si licenziò.
Attraversando le sale per uscire, s'abbatté nel principe,
il quale pareva che passasse di là a caso; e con lui
pure si congratulò delle buone disposizioni in cui aveva
trovata la sua figliuola. Il principe era stato fino allora in
una sospensione molto penosa: a quella notizia, respirò,
e dimenticando la sua gravità consueta, andò quasi di
corsa da Gertrude, la ricolmò di lodi, di carezze e di
promesse, con un giubilo cordiale, con una tenerezza in
gran parte sincera: così fatto è questo guazzabuglio del
242
cuore umano.
Noi non seguiremo Gertrude in quel giro continuato
di spettacoli e di divertimenti. E neppure descriveremo,
in particolare e per ordine, i sentimenti dell'animo suo in
tutto quel tempo: sarebbe una storia di dolori e di fluttuazioni,
troppo monotona, e troppo somigliante alle
cose già dette. L'amenità de' luoghi, la varietà degli oggetti,
quello svago che pur trovava nello scorrere in qua
e in là all'aria aperta, le rendevan più odiosa l'idea del
luogo dove alla fine si smonterebbe per l'ultima volta,
per sempre. Più pungenti ancora eran l'impressioni che
riceveva nelle conversazioni e nelle feste. La vista delle
spose alle quali si dava questo titolo nel senso più ovvio
e più usitato, le cagionava un'invidia, un rodimento intollerabile;
e talvolta l'aspetto di qualche altro personaggio
le faceva parere che, nel sentirsi dare quel titolo, dovesse
trovarsi il colmo d'ogni felicità. Talvolta la pompa
de' palazzi, lo splendore degli addobbi, il brulichìo e il
fracasso giulivo delle feste, le comunicavano un'ebbrezza,
un ardor tale di viver lieto, che prometteva a se stessa
di disdirsi, di soffrir tutto, piuttosto che tornare all'ombra
fredda e morta del chiostro. Ma tutte quelle risoluzioni
sfumavano alla considerazione più riposata delle
difficoltà, al solo fissar gli occhi in viso al principe. Talvolta
anche, il pensiero di dover abbandonare per sempre
que' godimenti, gliene rendeva amaro e penoso quel
piccol saggio; come l'infermo assetato guarda con rabbia,
e quasi rispinge con dispetto il cucchiaio d'acqua
che il medico gli concede a fatica. Intanto il vicario del-
243
le monache ebbe rilasciata l'attestazione necessaria, e
venne la licenza di tenere il capitolo per l'accettazione di
Gertrude. Il capitolo si tenne; concorsero, com'era da
aspettarsi, i due terzi de' voti segreti ch'eran richiesti da'
regolamenti; e Gertrude fu accettata. Lei medesima,
stanca di quel lungo strazio, chiese allora d'entrar più
presto che fosse possibile, nel monastero. Non c'era sicuramente
chi volesse frenare una tale impazienza. Fu
dunque fatta la sua volontà; e, condotta pomposamente
al monastero, vestì l'abito. Dopo dodici mesi di noviziato,
pieni di pentimenti e di ripentimenti, si trovò al momento
della professione, al momento cioè in cui conveniva,
o dire un no più strano, più inaspettato, più scandaloso
che mai, o ripetere un sì tante volte detto; lo ripeté,
e fu monaca per sempre.
È una delle facoltà singolari e incomunicabili della
religione cristiana, il poter indirizzare e consolare chiunque,
in qualsivoglia congiuntura, a qualsivoglia termine,
ricorra ad essa. Se al passato c'è rimedio, essa lo prescrive,
lo somministra, dà lume e vigore per metterlo in
opera, a qualunque costo; se non c'è, essa dà il modo di
far realmente e in effetto, ciò che si dice in proverbio, di
necessità virtù. Insegna a continuare con sapienza ciò
ch'è stato intrapreso per leggerezza; piega l'animo ad abbracciar
con propensione ciò che è stato imposto dalla
prepotenza, e dà a una scelta che fu temeraria, ma che è
irrevocabile, tutta la santità, tutta la saviezza, diciamolo
pur francamente, tutte le gioie della vocazione. È una
strada così fatta che, da qualunque laberinto, da qualun-
244
que precipizio, l'uomo capiti ad essa, e vi faccia un passo,
può d'allora in poi camminare con sicurezza e di
buona voglia, e arrivar lietamente a un lieto fine. Con
questo mezzo, Gertrude avrebbe potuto essere una monaca
santa e contenta, comunque lo fosse divenuta. Ma
l'infelice si dibatteva in vece sotto il giogo, e così ne
sentiva più forte il peso e le scosse. Un rammarico incessante
della libertà perduta, l'abborrimento dello stato
presente, un vagar faticoso dietro a desidèri che non sarebbero
mai soddisfatti, tali erano le principali occupazioni
dell'animo suo. Rimasticava quell'amaro passato,
ricomponeva nella memoria tutte le circostanze per le
quali si trovava lì; e disfaceva mille volte inutilmente
col pensiero ciò che aveva fatto con l'opera; accusava sé
di dappocaggine, altri di tirannia e di perfidia; e si rodeva.
Idolatrava insieme e piangeva la sua bellezza, deplorava
una gioventù destinata a struggersi in un lento martirio,
e invidiava, in certi momenti, qualunque donna, in
qualunque condizione, con qualunque coscienza, potesse
liberamente godersi nel mondo que' doni.
La vista di quelle monache che avevan tenuto di
mano a tirarla là dentro, le era odiosa. Si ricordava l'arti
e i raggiri che avevan messi in opera, e le pagava con
tante sgarbatezze, con tanti dispetti, e anche con aperti
rinfacciamenti. A quelle conveniva le più volte mandar
giù e tacere: perché il principe aveva ben voluto tiranneggiar
la figlia quanto era necessario per ispingerla al
chiostro; ma ottenuto l'intento, non avrebbe così facilmente
sofferto che altri pretendesse d'aver ragione con-
245
tro il suo sangue: e ogni po' di rumore che avesser fatto,
poteva esser cagione di far loro perdere quella gran protezione,
o cambiar per avventura il protettore in nemico.
Pare che Gertrude avrebbe dovuto sentire una certa propensione
per l'altre suore, che non avevano avuto parte
in quegl'intrighi, e che, senza averla desiderata per compagna,
l'amavano come tale; e pie, occupate e ilari, le
mostravano col loro esempio come anche là dentro si
potesse non solo vivere, ma starci bene. Ma queste pure
le erano odiose, per un altro verso. La loro aria di pietà e
di contentezza le riusciva come un rimprovero della sua
inquietudine, e della sua condotta bisbetica; e non lasciava
sfuggire occasione di deriderle dietro le spalle,
come pinzochere, o di morderle come ipocrite. Forse sarebbe
stata meno avversa ad esse, se avesse saputo o indovinato
che le poche palle nere, trovate nel bossolo che
decise della sua accettazione, c'erano appunto state messe
da quelle.
Qualche consolazione le pareva talvolta di trovar nel
comandare, nell'esser corteggiata in monastero, nel ricever
visite di complimento da persone di fuori, nello
spuntar qualche impegno, nello spendere la sua protezione,
nel sentirsi chiamar la signora; ma quali consolazioni!
Il cuore, trovandosene così poco appagato, avrebbe
voluto di quando in quando aggiungervi, e goder con
esse le consolazioni della religione; ma queste non vengono
se non a chi trascura quell'altre: come il naufrago,
se vuole afferrar la tavola che può condurlo in salvo sulla
riva, deve pure allargare il pugno, e abbandonar l'al-
246
ghe, che aveva prese, per una rabbia d'istinto.
Poco dopo la professione, Gertrude era stata fatta
maestra dell'educande; ora pensate come dovevano stare
quelle giovinette, sotto una tal disciplina. Le sue antiche
confidenti eran tutte uscite; ma lei serbava vive tutte le
passioni di quel tempo; e, in un modo o in un altro, l'allieve
dovevan portarne il peso. Quando le veniva in
mente che molte di loro eran destinate a vivere in quel
mondo dal quale essa era esclusa per sempre, provava
contro quelle poverine un astio, un desiderio quasi di
vendetta; e le teneva sotto, le bistrattava, faceva loro
scontare anticipatamente i piaceri che avrebber goduti
un giorno. Chi avesse sentito, in que' momenti, con che
sdegno magistrale le gridava, per ogni piccola scappatella,
l'avrebbe creduta una donna d'una spiritualità salvatica
e indiscreta. In altri momenti, lo stesso orrore per
il chiostro, per la regola, per l'ubbidienza, scoppiava in
accessi d'umore tutto opposto. Allora, non solo sopportava
la svagatezza clamorosa delle sue allieve, ma l'eccitava;
si mischiava ne' loro giochi, e li rendeva più sregolati;
entrava a parte de' loro discorsi, e li spingeva più in
là dell'intenzioni con le quali esse gli avevano incominciati.
Se qualcheduna diceva una parola sul cicalìo della
madre badessa, la maestra lo imitava lungamente, e ne
faceva una scena di commedia; contraffaceva il volto
d'una monaca, l'andatura d'un'altra: rideva allora sgangheratamente;
ma eran risa che non la lasciavano più allegra
di prima. Così era vissuta alcuni anni, non avendo
comodo, né occasione di far di più; quando la sua di-
247
sgrazia volle che un'occasione si presentasse.
Tra l'altre distinzioni e privilegi che le erano stati concessi,
per compensarla di non poter esser badessa, c'era
anche quello di stare in un quartiere a parte. Quel lato
del monastero era contiguo a una casa abitata da un giovine,
scellerato di professione, uno de' tanti, che, in que'
tempi, e co' loro sgherri, e con l'alleanze d'altri scellerati,
potevano, fino a un certo segno, ridersi della forza
pubblica e delle leggi. Il nostro manoscritto lo nomina
Egidio, senza parlar del casato. Costui, da una sua finestrina
che dominava un cortiletto di quel quartiere,
avendo veduta Gertrude qualche volta passare o girandolar
lì, per ozio, allettato anzi che atterrito dai pericoli
e dall'empietà dell'impresa, un giorno osò rivolgerle il
discorso. La sventurata rispose.
In que' primi momenti, provò una contentezza, non
schietta al certo, ma viva. Nel vòto uggioso dell'animo
suo s'era venuta a infondere un'occupazione forte, continua
e, direi quasi, una vita potente; ma quella contentezza
era simile alla bevanda ristorativa che la crudeltà ingegnosa
degli antichi mesceva al condannato, per dargli
forza a sostenere i tormenti. Si videro, nello stesso tempo,
di gran novità in tutta la sua condotta: divenne, tutt'a
un tratto, più regolare, più tranquilla, smesse gli scherni
e il brontolìo, si mostrò anzi carezzevole e manierosa,
dimodoché le suore si rallegravano a vicenda del cambiamento
felice; lontane com'erano dall'immaginarne il
vero motivo, e dal comprendere che quella nuova virtù
non era altro che ipocrisia aggiunta all'antiche magagne.
248
Quell'apparenza però, quella, per dir così, imbiancatura
esteriore, non durò gran tempo, almeno con quella continuità
e uguaglianza: ben presto tornarono in campo i
soliti dispetti e i soliti capricci, tornarono a farsi sentire
l'imprecazioni e gli scherni contro la prigione claustrale,
e talvolta espressi in un linguaggio insolito in quel luogo,
e anche in quella bocca. Però, ad ognuna di queste
scappate veniva dietro un pentimento, una gran cura di
farle dimenticare, a forza di moine e buone parole. Le
suore sopportavano alla meglio tutti questi alt'e bassi, e
gli attribuivano all'indole bisbetica e leggiera della signora.
Per qualche tempo, non parve che nessuna pensasse
più in là; ma un giorno che la signora, venuta a parole
con una conversa, per non so che pettegolezzo, si lasciò
andare a maltrattarla fuor di modo, e non la finiva più,
la conversa, dopo aver sofferto, ed essersi morse le labbra
un pezzo, scappatale finalmente la pazienza, buttò là
una parola, che lei sapeva qualche cosa, e, che, a tempo
e luogo, avrebbe parlato. Da quel momento in poi, la signora
non ebbe più pace. Non passò però molto tempo,
che la conversa fu aspettata in vano, una mattina, a' suoi
ufizi consueti: si va a veder nella sua cella, e non si trova:
è chiamata ad alta voce; non risponde: cerca di qua,
cerca di là, gira e rigira, dalla cima al fondo; non c'è in
nessun luogo. E chi sa quali congetture si sarebber fatte,
se, appunto nel cercare, non si fosse scoperto una buca
nel muro dell'orto; la qual cosa fece pensare a tutte, che
fosse sfrattata di là. Si fecero gran ricerche in Monza e
249
ne' contorni, e principalmente a Meda, di dov'era quella
conversa; si scrisse in varie parti: non se n'ebbe mai la
più piccola notizia. Forse se ne sarebbe potuto saper di
più, se, in vece di cercar lontano, si fosse scavato vicino.
Dopo molte maraviglie, perché nessuno l'avrebbe creduta
capace di ciò, e dopo molti discorsi, si concluse che
doveva essere andata lontano, lontano. E perché scappò
detto a una suora: – s'è rifugiata in Olanda di sicuro, – si
disse subito, e si ritenne per un pezzo, nel monastero e
fuori, che si fosse rifugiata in Olanda. Non pare però
che la signora fosse di questo parere. Non già che mostrasse
di non credere, o combattesse l'opinion comune,
con sue ragioni particolari: se ne aveva, certo, ragioni
non furono mai così ben dissimulate; né c'era cosa da
cui s'astenesse più volentieri che da rimestar quella storia,
cosa di cui si curasse meno che di toccare il fondo di
quel mistero. Ma quanto meno ne parlava, tanto più ci
pensava. Quante volte al giorno l'immagine di quella
donna veniva a cacciarsi d'improvviso nella sua mente,
e si piantava lì, e non voleva moversi! Quante volte
avrebbe desiderato di vedersela dinanzi viva e reale,
piuttosto che averla sempre fissa nel pensiero, piuttosto
che dover trovarsi, giorno e notte, in compagnia di quella
forma vana, terribile, impassibile! Quante volte
avrebbe voluto sentir davvero la voce di colei, qualunque
cosa avesse potuto minacciare, piuttosto che aver
sempre nell'intimo dell'orecchio mentale il susurro fantastico
di quella stessa voce, e sentirne parole ripetute
con una pertinacia, con un'insistenza infaticabile, che
250
nessuna persona vivente non ebbe mai!
Era scorso circa un anno dopo quel fatto, quando Lucia
fu presentata alla signora, ed ebbe con lei quel colloquio
al quale siam rimasti col racconto. La signora moltiplicava
le domande intorno alla persecuzione di don
Rodrigo, e entrava in certi particolari, con una intrepidezza,
che riuscì e doveva riuscire più che nuova a Lucia,
la quale non aveva mai pensato che la curiosità delle
monache potesse esercitarsi intorno a simili argomenti.
I giudizi poi che quella frammischiava all'interrogazioni,
o che lasciava trasparire, non eran meno strani.
Pareva quasi che ridesse del gran ribrezzo che Lucia
aveva sempre avuto di quel signore, e domandava se era
un mostro, da far tanta paura: pareva quasi che avrebbe
trovato irragionevole e sciocca la ritrosia della giovine,
se non avesse avuto per ragione la preferenza data a
Renzo. E su questo pure s'avanzava a domande, che facevano
stupire e arrossire l'interrogata. Avvedendosi poi
d'aver troppo lasciata correr la lingua dietro agli svagamenti
del cervello, cercò di correggere e d'interpretare
in meglio quelle sue ciarle; ma non poté fare che a Lucia
non ne rimanesse uno stupore dispiacevole, e come
un confuso spavento. E appena poté trovarsi sola con la
madre, se n'aprì con lei; ma Agnese, come più esperta,
sciolse, con poche parole, tutti que' dubbi, e spiegò tutto
il mistero. – Non te ne far maraviglia, – disse: – quando
avrai conosciuto il mondo quanto me, vedrai che non
son cose da farsene maraviglia. I signori, chi più, chi
meno, chi per un verso, chi per un altro, han tutti un po'
251
del matto. Convien lasciarli dire, principalmente quando
s'ha bisogno di loro; far vista d'ascoltarli sul serio, come
se dicessero delle cose giuste. Hai sentito come m'ha
dato sulla voce, come se avessi detto qualche gran sproposito?
Io non me ne son fatta caso punto. Son tutti così.
E con tutto ciò, sia ringraziato il cielo, che pare che questa
signora t'abbia preso a ben volere, e voglia proteggerci
davvero. Del resto, se camperai, figliuola mia, e se
t'accaderà ancora d'aver che fare con de' signori, ne sentirai,
ne sentirai, ne sentirai.
Il desiderio d'obbligare il padre guardiano, la compiacenza
di proteggere, il pensiero del buon concetto che
poteva fruttare la protezione impiegata così santamente,
una certa inclinazione per Lucia, e anche un certo sollievo
nel far del bene a una creatura innocente, nel soccorrere
e consolare oppressi, avevan realmente disposta la
signora a prendersi a petto la sorte delle due povere fuggitive.
A sua richiesta, e a suo riguardo, furono alloggiate
nel quartiere della fattoressa attiguo al chiostro, e trattate
come se fossero addette al servizio del monastero.
La madre e la figlia si rallegravano insieme d'aver trovato
così presto un asilo sicuro e onorato. Avrebber anche
avuto molto piacere di rimanervi ignorate da ogni persona;
ma la cosa non era facile in un monastero: tanto più
che c'era un uomo troppo premuroso d'aver notizie d'una
di loro, e nell'animo del quale, alla passione e alla picca
di prima s'era aggiunta anche la stizza d'essere stato prevenuto
e deluso. E noi, lasciando le donne nel loro ricovero,
torneremo al palazzotto di costui, nell'ora in cui
252
stava attendendo l'esito della sua scellerata spedizione.
253
CAPITOLO XI
Come un branco di segugi, dopo aver inseguita invano
una lepre, tornano mortificati verso il padrone, co'
musi bassi, e con le code ciondoloni, così, in quella
scompigliata notte, tornavano i bravi al palazzotto di
don Rodrigo. Egli camminava innanzi e indietro, al
buio, per una stanzaccia disabitata dell'ultimo piano, che
rispondeva sulla spianata. Ogni tanto si fermava, tendeva
l'orecchio, guardava dalle fessure dell'imposte intarlate,
pieno d'impazienza e non privo d'inquietudine, non
solo per l'incertezza della riuscita, ma anche per le conseguenze
possibili; perché era la più grossa e la più arrischiata
a cui il brav'uomo avesse ancor messo mano.
S'andava però rassicurando col pensiero delle precauzioni
prese per distrugger gl'indizi, se non i sospetti. "In
quanto ai sospetti", pensava, "me ne rido. Vorrei un po'
sapere chi sarà quel voglioso che venga quassù a veder
se c'è o non c'è una ragazza. Venga, venga quel tanghero,
che sarà ben ricevuto. Venga il frate, venga. La vecchia?
Vada a Bergamo la vecchia. La giustizia? Poh la
giustizia! Il podestà non è un ragazzo, né un matto. E a
Milano? Chi si cura di costoro a Milano? Chi gli darebbe
retta? Chi sa che ci siano? Son come gente perduta
sulla terra; non hanno né anche un padrone: gente di
254
nessuno. Via, via, niente paura. Come rimarrà Attilio,
domattina! Vedrà, vedrà s'io fo ciarle o fatti. E poi... se
mai nascesse qualche imbroglio... che so io? qualche nemico
che volesse cogliere quest'occasione,... anche Attilio
saprà consigliarmi: c'è impegnato l'onore di tutto il
parentado ". Ma il pensiero sul quale si fermava di più,
perché in esso trovava insieme un acquietamento de'
dubbi, e un pascolo alla passion principale, era il pensiero
delle lusinghe, delle promesse che adoprerebbe per
abbonire Lucia. "Avrà tanta paura di trovarsi qui sola, in
mezzo a costoro, a queste facce, che... il viso più umano
qui son io, per bacco... che dovrà ricorrere a me, toccherà
a lei a pregare; e se prega...".
Mentre fa questi bei conti, sente un calpestìo, va alla
finestra, apre un poco, fa capolino; son loro. "E la bussola?
Diavolo! dov'è la bussola? Tre, cinque, otto: ci son
tutti; c'è anche il Griso; la bussola non c'è: diavolo! diavolo!
il Griso me ne renderà conto".
Entrati che furono, il Griso posò in un angolo d'una
stanza terrena il suo bordone, posò il cappellaccio e il
sanrocchino, e, come richiedeva la sua carica, che in
quel momento nessuno gl'invidiava, salì a render quel
conto a don Rodrigo. Questo l'aspettava in cima alla
scala; e vistolo apparire con quella goffa e sguaiata presenza
del birbone deluso, – ebbene, – gli disse, o gli gridò:
– signore spaccone, signor capitano, signor lascifareame?
– L'è dura, – rispose il Griso, restando con un piede
sul primo scalino, – l'è dura di ricever de' rimproveri,
255
dopo aver lavorato fedelmente, e cercato di fare il proprio
dovere, e arrischiata anche la pelle.
– Com'è andata? Sentiremo, sentiremo, – disse don
Rodrigo, e s'avviò verso la sua camera, dove il Griso lo
seguì, e fece subito la relazione di ciò che aveva disposto,
fatto, veduto e non veduto, sentito, temuto, riparato;
e la fece con quell'ordine e con quella confusione, con
quella dubbiezza e con quello sbalordimento, che dovevano
per forza regnare insieme nelle sue idee.
– Tu non hai torto, e ti sei portato bene, – disse don
Rodrigo: – hai fatto quello che si poteva; ma... ma, che
sotto questo tetto ci fosse una spia! Se c'è, se lo arrivo a
scoprire, e lo scopriremo se c'è, te l'accomodo io; ti so
dir io, Griso, che lo concio per il dì delle feste.
– Anche a me, signore, – disse il Griso, – è passato
per la mente un tal sospetto: e se fosse vero, se si venisse
a scoprire un birbone di questa sorte, il signor padrone
lo deve metter nelle mie mani. Uno che si fosse preso
il divertimento di farmi passare una notte come questa!
toccherebbe a me a pagarlo. Però, da varie cose m'è parso
di poter rilevare che ci dev'essere qualche altro intrigo,
che per ora non si può capire. Domani, signore, domani
se ne verrà in chiaro.
– Non siete stati riconosciuti almeno?
Il Griso rispose che sperava di no; e la conclusione
del discorso fu che don Rodrigo gli ordinò, per il giorno
dopo, tre cose che colui avrebbe sapute ben pensare anche
da sé. Spedire la mattina presto due uomini a fare al
console quella tale intimazione, che fu poi fatta, come
256
abbiam veduto; due altri al casolare a far la ronda, per
tenerne lontano ogni ozioso che vi capitasse, e sottrarre
a ogni sguardo la bussola fino alla notte prossima, in cui
si manderebbe a prenderla; giacché per allora non conveniva
fare altri movimenti da dar sospetto; andar poi
lui, e mandare anche altri, de' più disinvolti e di buona
testa, a mescolarsi con la gente, per scovar qualcosa intorno
all'imbroglio di quella notte. Dati tali ordini, don
Rodrigo se n'andò a dormire, e ci lasciò andare anche il
Griso, congedandolo con molte lodi, dalle quali traspariva
evidentemente l'intenzione di risarcirlo degl'improperi
precipitati coi quali lo aveva accolto.
Va a dormire, povero Griso, che tu ne devi aver bisogno.
Povero Griso! In faccende tutto il giorno, in faccende
mezza la notte, senza contare il pericolo di cader
sotto l'unghie de' villani, o di buscarti una taglia per rapto
di donna honesta, per giunta di quelle che hai già addosso;
e poi esser ricevuto in quella maniera! Ma! così
pagano spesso gli uomini. Tu hai però potuto vedere, in
questa circostanza, che qualche volta la giustizia, se non
arriva alla prima, arriva, o presto o tardi anche in questo
mondo. Va a dormire per ora: che un giorno avrai forse
a somministrarcene un'altra prova, e più notabile di questa.
La mattina seguente, il Griso era fuori di nuovo in
faccende, quando don Rodrigo s'alzò. Questo cercò subito
del conte Attilio, il quale, vedendolo spuntare, fece
un viso e un atto canzonatorio, e gli gridò: – san Martino!
257
– Non so cosa vi dire, – rispose don Rodrigo, arrivandogli
accanto: – pagherò la scommessa; ma non è questo
quel che più mi scotta. Non v'avevo detto nulla, perche,
lo confesso, pensavo di farvi rimanere stamattina.
Ma... basta, ora vi racconterò tutto.
– Ci ha messo uno zampino quel frate in quest'affare,
– disse il cugino, dopo aver sentito tutto, con più serietà
che non si sarebbe aspettato da un cervello così balzano.
– Quel frate, – continuò, – con quel suo fare di gatta
morta, e con quelle sue proposizioni sciocche, io l'ho
per un dirittone, e per un impiccione. E voi non vi siete
fidato di me, non m'avete mai detto chiaro cosa sia venuto
qui a impastocchiarvi l'altro giorno –. Don Rodrigo
riferì il dialogo. – E voi avete avuto tanta sofferenza? –
esclamò il conte Attilio: – e l'avete lasciato andare
com'era venuto?
– Che volevate ch'io mi tirassi addosso tutti i cappuccini
d'Italia?
– Non so, – disse il conte Attilio, – se, in quel momento,
mi sarei ricordato che ci fossero al mondo altri
cappuccini che quel temerario birbante; ma via, anche
nelle regole della prudenza, manca la maniera di prendersi
soddisfazione anche d'un cappuccino? Bisogna saper
raddoppiare a tempo le gentilezze a tutto il corpo, e
allora si può impunemente dare un carico di bastonate a
un membro. Basta; ha scansato la punizione che gli stava
più bene; ma lo prendo io sotto la mia protezione, e
voglio aver la consolazione d'insegnargli come si parla
co' pari nostri.
258
– Non mi fate peggio.
– Fidatevi una volta, che vi servirò da parente e da
amico.
– Cosa pensate di fare?
– Non lo so ancora; ma lo servirò io di sicuro il frate.
Ci penserò, e... il signor conte zio del Consiglio segreto
è lui che mi deve fare il servizio. Caro signor conte zio!
Quanto mi diverto ogni volta che lo posso far lavorare
per me, un politicone di quel calibro! Doman l'altro sarò
a Milano, e, in una maniera o in un'altra, il frate sarà
servito.
Venne intanto la colazione, la quale non interruppe il
discorso d'un affare di quell'importanza. Il conte Attilio
ne parlava con disinvoltura; e, sebbene ci prendesse
quella parte che richiedeva la sua amicizia per il cugino,
e l'onore del nome comune, secondo le idee che aveva
d'amicizia e d'onore, pure ogni tanto non poteva tenersi
di non rider sotto i baffi, di quella bella riuscita. Ma don
Rodrigo, ch'era in causa propria, e che, credendo di far
quietamente un gran colpo, gli era andato fallito con fracasso,
era agitato da passioni più gravi, e distratto da
pensieri più fastidiosi. – Di belle ciarle, – diceva, – faranno
questi mascalzoni, in tutto il contorno. Ma che
m'importa? In quanto alla giustizia, me ne rido: prove
non ce n'è; quando ce ne fosse, me ne riderei ugualmente:
a buon conto, ho fatto stamattina avvertire il console
che guardi bene di non far deposizione dell'avvenuto.
Non ne seguirebbe nulla; ma le ciarle, quando vanno in
lungo, mi seccano. È anche troppo ch'io sia stato burlato
259
così barbaramente.
– Avete fatto benissimo, – rispondeva il conte Attilio.
– Codesto vostro podestà... gran caparbio, gran testa
vota, gran seccatore d'un podestà... è poi un galantuomo,
un uomo che sa il suo dovere; e appunto quando s'ha
che fare con persone tali, bisogna aver più riguardo di
non metterle in impicci. Se un mascalzone di console fa
una deposizione, il podestà, per quanto sia ben intenzionato,
bisogna pure che...
– Ma voi, – interruppe, con un po' di stizza, don Rodrigo,
– voi guastate le mie faccende, con quel vostro
contraddirgli in tutto, e dargli sulla voce, e canzonarlo
anche, all'occorrenza. Che diavolo, che un podestà non
possa esser bestia e ostinato, quando nel rimanente è un
galantuomo!
– Sapete, cugino, – disse guardandolo, maravigliato,
il conte Attilio, – sapete, che comincio a credere che abbiate
un po' di paura? Mi prendete sul serio anche il podestà...
– Via via, non avete detto voi stesso che bisogna tenerlo
di conto?
– L'ho detto: e quando si tratta d'un affare serio, vi
farò vedere che non sono un ragazzo. Sapete cosa mi
basta l'animo di far per voi? Son uomo da andare in persona
a far visita al signor podestà. Ah! sarà contento
dell'onore? E son uomo da lasciarlo parlare per mezz'ora
del conte duca, e del nostro signor castellano spagnolo,
e da dargli ragione in tutto, anche quando ne dirà di
quelle così massicce. Butterò poi là qualche parolina sul
260
conte zio del Consiglio segreto: e sapete che effetto fanno
quelle paroline nell'orecchio del signor podestà. Alla
fin de' conti, ha più bisogno lui della nostra protezione,
che voi della sua condiscendenza. Farò di buono, e ci
anderò, e ve lo lascerò meglio disposto che mai.
Dopo queste e altre simili parole, il conte Attilio uscì,
per andare a caccia; e don Rodrigo stette aspettando con
ansietà il ritorno del Griso. Venne costui finalmente, sull'ora
del desinare, a far la sua relazione.
Lo scompiglio di quella notte era stato tanto clamoroso,
la sparizione di tre persone da un paesello era un tal
avvenimento, che le ricerche, e per premura e per curiosità,
dovevano naturalmente esser molte e calde e insistenti;
e dall'altra parte, gl'informati di qualche cosa eran
troppi, per andar tutti d'accordo a tacer tutto. Perpetua
non poteva farsi veder sull'uscio, che non fosse tempestata
da quello e da quell'altro, perché dicesse chi era
stato a far quella gran paura al suo padrone: e Perpetua,
ripensando a tutte le circostanze del fatto, e raccapezzandosi
finalmente ch'era stata infinocchiata da Agnese,
sentiva tanta rabbia di quella perfidia, che aveva proprio
bisogno d'un po' di sfogo. Non già che andasse lamentandosi
col terzo e col quarto della maniera tenuta per
infinocchiar lei: su questo non fiatava; ma il tiro fatto al
suo povero padrone non lo poteva passare affatto sotto
silenzio; e sopra tutto, che un tiro tale fosse stato concertato
e tentato da quel giovine dabbene, da quella buona
vedova, da quella madonnina infilzata. Don Abbondio
poteva ben comandarle risolutamente, e pregarla
261
cordialmente che stesse zitta; lei poteva bene ripetergli
che non faceva bisogno di suggerirle una cosa tanto
chiara e tanto naturale; certo è che un così gran segreto
stava nel cuore della povera donna, come, in una botte
vecchia e mal cerchiata, un vino molto giovine, che grilla
e gorgoglia e ribolle, e, se non manda il tappo per
aria, gli geme all'intorno, e vien fuori in ischiuma, e trapela
tra doga e doga, e gocciola di qua e di là, tanto che
uno può assaggiarlo, e dire a un di presso che vino è.
Gervaso, a cui non pareva vero d'essere una volta più informato
degli altri, a cui non pareva piccola gloria l'avere
avuta una gran paura, a cui, per aver tenuto di mano a
una cosa che puzzava di criminale, pareva d'esser diventato
un uomo come gli altri, crepava di voglia di vantarsene.
E quantunque Tonio, che pensava seriamente all'inquisizioni
e ai processi possibili e al conto da rendere,
gli comandasse, co' pugni sul viso, di non dir nulla a
nessuno, pure non ci fu verso di soffogargli in bocca
ogni parola. Del resto Tonio, anche lui, dopo essere stato
quella notte fuor di casa in ora insolita, tornandovi,
con un passo e con un sembiante insolito, e con un'agitazion
d'animo che lo disponeva alla sincerità, non poté
dissimulare il fatto a sua moglie; la quale non era muta.
Chi parlò meno, fu Menico; perché, appena ebbe raccontata
ai genitori la storia e il motivo della sua spedizione,
parve a questi una cosa così terribile che un loro
figliuolo avesse avuto parte a buttare all'aria un'impresa
di don Rodrigo, che quasi quasi non lasciaron finire al
ragazzo il suo racconto. Gli fecero poi subito i più forti
262
e minacciosi comandi che guardasse bene di non far
neppure un cenno di nulla: e la mattina seguente, non
parendo loro d'essersi abbastanza assicurati, risolvettero
di tenerlo chiuso in casa, per quel giorno, e per qualche
altro ancora. Ma che? essi medesimi poi, chiacchierando
con la gente del paese, e senza voler mostrar di saperne
più di loro, quando si veniva a quel punto oscuro della
fuga de' nostri tre poveretti, e del come, e del perché, e
del dove, aggiungevano, come cosa conosciuta, che s'eran
rifugiati a Pescarenico. Così anche questa circostanza
entrò ne' discorsi comuni.
Con tutti questi brani di notizie, messi poi insieme e
cuciti come s'usa, e con la frangia che ci s'attacca naturalmente
nel cucire, c'era da fare una storia d'una certezza
e d'una chiarezza tale, da esserne pago ogni intelletto
più critico. Ma quella invasion de' bravi, accidente troppo
grave e troppo rumoroso per esser lasciato fuori, e
del quale nessuno aveva una conoscenza un po' positiva,
quell'accidente era ciò che imbrogliava tutta la storia. Si
mormorava il nome di don Rodrigo: in questo andavan
tutti d'accordo; nel resto tutto era oscurità e congetture
diverse. Si parlava molto de' due bravacci ch'erano stati
veduti nella strada, sul far della sera, e dell'altro che stava
sull'uscio dell'osteria; ma che lume si poteva ricavare
da questo fatto così asciutto? Si domandava bene all'oste
chi era stato da lui la sera avanti; ma l'oste, a dargli retta,
non si rammentava neppure se avesse veduto gente
quella sera; e badava a dire che l'osteria è un porto di
mare. Sopra tutto, confondeva le teste, e disordinava le
263
congetture quel pellegrino veduto da Stefano e da Carlandrea,
quel pellegrino che i malandrini volevano ammazzare,
e che se n'era andato con loro, o che essi avevan
portato via. Cos'era venuto a fare? Era un'anima del
purgatorio, comparsa per aiutar le donne; era un'anima
dannata d'un pellegrino birbante e impostore, che veniva
sempre di notte a unirsi con chi facesse di quelle che lui
aveva fatte vivendo; era un pellegrino vivo e vero, che
coloro avevan voluto ammazzare, per timor che gridasse,
e destasse il paese; era (vedete un po' cosa si va a
pensare!) uno di quegli stessi malandrini travestito da
pellegrino; era questo, era quello, era tante cose che tutta
la sagacità e l'esperienza del Griso non sarebbe bastata
a scoprire chi fosse, se il Griso avesse dovuto rilevar
questa parte della storia da' discorsi altrui. Ma, come il
lettore sa, ciò che la rendeva imbrogliata agli altri, era
appunto il più chiaro per lui: servendosene di chiave per
interpretare le altre notizie raccolte da lui immediatamente,
o col mezzo degli esploratori subordinati, poté di
tutto comporne per don Rodrigo una relazione bastantemente
distinta. Si chiuse subito con lui, e l'informò del
colpo tentato dai poveri sposi, il che spiegava naturalmente
la casa trovata vota e il sonare a martello, senza
che facesse bisogno di supporre che in casa ci fosse
qualche traditore, come dicevano que' due galantuomini.
L'informò della fuga; e anche a questa era facile trovarci
le sue ragioni: il timore degli sposi colti in fallo, o qualche
avviso dell'invasione, dato loro quand'era scoperta,
e il paese tutto a soqquadro. Disse finalmente che s'eran
264
ricoverati a Pescarenico; più in là non andava la sua
scienza. Piacque a don Rodrigo l'esser certo che nessuno
l'aveva tradito, e il vedere che non rimanevano tracce
del suo fatto; ma fu quella una rapida e leggiera compiacenza.
– Fuggiti insieme! – gridò: – insieme! E quel frate
birbante! Quel frate! – la parola gli usciva arrantolata
dalla gola, e smozzicata tra' denti, che mordevano il
dito: il suo aspetto era brutto come le sue passioni. –
Quel frate me la pagherà. Griso! non son chi sono... voglio
sapere, voglio trovare... questa sera, voglio saper
dove sono. Non ho pace. A Pescarenico, subito, a sapere,
a vedere, a trovare... Quattro scudi subito, e la mia
protezione per sempre. Questa sera lo voglio sapere. E
quel birbone...! quel frate...!
Il Griso di nuovo in campo; e, la sera di quel giorno
medesimo, poté riportare al suo degno padrone la notizia
desiderata: ed ecco in qual maniera.
Una delle più gran consolazioni di questa vita è l'amicizia;
e una delle consolazioni dell'amicizia è quell'avere
a cui confidare un segreto. Ora, gli amici non sono a due
a due, come gli sposi; ognuno, generalmente parlando,
ne ha più d'uno: il che forma una catena, di cui nessuno
potrebbe trovar la fine. Quando dunque un amico si procura
quella consolazione di deporre un segreto nel seno
d'un altro, dà a costui la voglia di procurarsi la stessa
consolazione anche lui. Lo prega, è vero, di non dir nulla
a nessuno; e una tal condizione, chi la prendesse nel
senso rigoroso delle parole, troncherebbe immediatamente
il corso delle consolazioni. Ma la pratica generale
265
ha voluto che obblighi soltanto a non confidare il segreto,
se non a chi sia un amico ugualmente fidato, e imponendogli
la stessa condizione. Così, d'amico fidato in
amico fidato, il segreto gira e gira per quell'immensa catena,
tanto che arriva all'orecchio di colui o di coloro a
cui il primo che ha parlato intendeva appunto di non lasciarlo
arrivar mai. Avrebbe però ordinariamente a stare
un gran pezzo in cammino, se ognuno non avesse che
due amici: quello che gli dice, e quello a cui ridice la
cosa da tacersi. Ma ci son degli uomini privilegiati che
li contano a centinaia; e quando il segreto è venuto a
uno di questi uomini, i giri divengon sì rapidi e sì moltiplici,
che non è più possibile di seguirne la traccia. Il
nostro autore non ha potuto accertarsi per quante bocche
fosse passato il segreto che il Griso aveva ordine di scovare:
il fatto sta che il buon uomo da cui erano state
scortate le donne a Monza, tornando, verso le ventitre,
col suo baroccio, a Pescarenico, s'abbatté, prima d'arrivare
a casa, in un amico fidato, al quale raccontò, in
gran confidenza, l'opera buona che aveva fatta, e il rimanente;
e il fatto sta che il Griso poté, due ore dopo,
correre al palazzotto, a riferire a don Rodrigo che Lucia
e sua madre s'eran ricoverate in un convento di Monza,
e che Renzo aveva seguitata la sua strada fino a Milano.
Don Rodrigo provò una scellerata allegrezza di quella
separazione, e sentì rinascere un po' di quella scellerata
speranza d'arrivare al suo intento. Pensò alla maniera,
gran parte della notte; e s'alzò presto, con due disegni,
l'uno stabilito, l'altro abbozzato. Il primo era di spedire
266
immantinente il Griso a Monza, per aver più chiare notizie
di Lucia, e sapere se ci fosse da tentar qualche cosa.
Fece dunque chiamar subito quel suo fedele, gli mise in
mano i quattro scudi, lo lodò di nuovo dell'abilità con
cui gli aveva guadagnati, e gli diede l'ordine che aveva
premeditato.
– Signore... – disse, tentennando, il Griso.
– Che? non ho io parlato chiaro?
– Se potesse mandar qualchedun altro...
– Come?
– Signore illustrissimo, io son pronto a metterci la
pelle per il mio padrone: è il mio dovere; ma so anche
che lei non vuole arrischiar troppo la vita de' suoi sudditi.
– Ebbene?
– Vossignoria illustrissima sa bene quelle poche taglie
ch'io ho addosso: e... Qui son sotto la sua protezione;
siamo una brigata; il signor podestà è amico di casa; i
birri mi portan rispetto; e anch'io... è cosa che fa poco
onore, ma per viver quieto... li tratto da amici. In Milano
la livrea di vossignoria è conosciuta; ma in Monza... ci
sono conosciuto io in vece. E sa vossignoria che, non fo
per dire, chi mi potesse consegnare alla giustizia, o presentar
la mia testa, farebbe un bel colpo? Cento scudi
l'uno sull'altro, e la facoltà di liberar due banditi.
– Che diavolo! – disse don Rodrigo: – tu mi riesci ora
un can da pagliaio che ha cuore appena d'avventarsi alle
gambe di chi passa sulla porta, guardandosi indietro se
quei di casa lo spalleggiano, e non si sente d'allontanar-
267
si!
– Credo, signor padrone, d'aver date prove...
– Dunque!
– Dunque, – ripigliò francamente il Griso, messo così
al punto, – dunque vossignoria faccia conto ch'io non
abbia parlato: cuor di leone, gamba di lepre, e son pronto
a partire.
– E io non ho detto che tu vada solo. Piglia con te un
paio de' meglio... lo Sfregiato, e il Tiradritto; e va di
buon animo, e sii il Griso. Che diavolo! Tre figure come
le vostre, e che vanno per i fatti loro, chi vuoi che non
sia contento di lasciarle passare? Bisognerebbe che a'
birri di Monza fosse ben venuta a noia la vita, per metterla
su contro cento scudi a un gioco così rischioso. E
poi, e poi, non credo d'esser così sconosciuto da quelle
parti, che la qualità di mio servitore non ci si conti per
nulla.
Svergognato così un poco il Griso, gli diede poi più
ampie e particolari istruzioni. Il Griso prese i due compagni,
e partì con faccia allegra e baldanzosa, ma bestemmiando
in cuor suo Monza e le taglie e le donne e i
capricci de' padroni; e camminava come il lupo, che
spinto dalla fame, col ventre raggrinzato, e con le costole
che gli si potrebber contare, scende da' suoi monti,
dove non c'è che neve, s'avanza sospettosamente nel
piano, si ferma ogni tanto, con una zampa sospesa, dimenando
la coda spelacchiata,
Leva il muso, odorando il vento infido,
268
se mai gli porti odore d'uomo o di ferro, rizza gli orecchi
acuti, e gira due occhi sanguigni, da cui traluce insieme
l'ardore della preda e il terrore della caccia. Del rimanente,
quel bel verso, chi volesse saper donde venga, è
tratto da una diavoleria inedita di crociate e di lombardi,
che presto non sarà più inedita, e farà un bel rumore; e
io l'ho preso, perche mi veniva in taglio; e dico dove,
per non farmi bello della roba altrui: che qualcheduno
non pensasse che sia una mia astuzia per far sapere che
l'autore di quella diavoleria ed io siamo come fratelli, e
ch'io frugo a piacer mio ne' suoi manoscritti.
L'altra cosa che premeva a don Rodrigo, era di trovar
la maniera che Renzo non potesse più tornar con Lucia,
né metter piede in paese; e a questo fine, macchinava di
fare sparger voci di minacce e d'insidie, che, venendogli
all'orecchio, per mezzo di qualche amico, gli facessero
passar la voglia di tornar da quelle parti. Pensava però
che la più sicura sarebbe se si potesse farlo sfrattar dallo
stato: e per riuscire in questo, vedeva che più della forza
gli avrebbe potuto servir la giustizia. Si poteva, per
esempio, dare un po' di colore al tentativo fatto nella
casa parrocchiale, dipingerlo come un'aggressione, un
atto sedizioso, e, per mezzo del dottore, fare intendere al
podestà ch'era il caso di spedir contro Renzo una buona
cattura. Ma pensò che non conveniva a lui di rimestar
quella brutta faccenda; e senza star altro a lambiccarsi il
cervello, si risolvette d'aprirsi col dottor Azzecca-garbugli,
quanto era necessario per fargli comprendere il suo
desiderio. "Le gride son tante!" pensava: "e il dottore
269
non è un'oca: qualcosa che faccia al caso mio saprà trovare,
qualche garbuglio da azzeccare a quel villanaccio:
altrimenti gli muto nome". Ma (come vanno alle volte le
cose di questo mondo!) intanto che colui pensava al dottore,
come all'uomo più abile a servirlo in questo, un altr'uomo,
l'uomo che nessuno s'immaginerebbe, Renzo
medesimo, per dirla, lavorava di cuore a servirlo, in un
modo più certo e più spedito di tutti quelli che il dottore
avrebbe mai saputi trovare.
Ho visto più volte un caro fanciullo, vispo, per dire il
vero, più del bisogno, ma che, a tutti i segnali, mostra di
voler riuscire un galantuomo; l'ho visto, dico, più volte
affaccendato sulla sera a mandare al coperto un suo
gregge di porcellini d'India, che aveva lasciati scorrer liberi
il giorno, in un giardinetto. Avrebbe voluto fargli
andar tutti insieme al covile; ma era fatica buttata: uno
si sbandava a destra, e mentre il piccolo pastore correva
per cacciarlo nel branco, un altro, due, tre ne uscivano a
sinistra, da ogni parte. Dimodoché, dopo essersi un po'
impazientito, s'adattava al loro genio, spingeva prima
dentro quelli ch'eran più vicini all'uscio, poi andava a
prender gli altri, a uno, a due, a tre, come gli riusciva.
Un gioco simile ci convien fare co' nostri personaggi: ricoverata
Lucia, siam corsi a don Rodrigo; e ora lo dobbiamo
abbandonare, per andar dietro a Renzo, che avevam
perduto di vista.
Dopo la separazione dolorosa che abbiam raccontata,
camminava Renzo da Monza verso Milano, in quello
stato d'animo che ognuno può immaginarsi facilmente.
270
Abbandonar la casa, tralasciare il mestiere, e quel ch'era
più di tutto, allontanarsi da Lucia, trovarsi sur una strada,
senza saper dove anderebbe a posarsi; e tutto per
causa di quel birbone! Quando si tratteneva col pensiero
sull'una o sull'altra di queste cose, s'ingolfava tutto nella
rabbia, e nel desiderio della vendetta; ma gli tornava poi
in mente quella preghiera che aveva recitata anche lui
col suo buon frate, nella chiesa di Pescarenico; e si ravvedeva:
gli si risvegliava ancora la stizza; ma vedendo
un'immagine sul muro, si levava il cappello, e si fermava
un momento a pregar di nuovo: tanto che, in quel
viaggio, ebbe ammazzato in cuor suo don Rodrigo, e risuscitatolo,
almeno venti volte. La strada era allora tutta
sepolta tra due alte rive, fangosa, sassosa, solcata da rotaie
profonde, che, dopo una pioggia, divenivan rigagnoli;
e in certe parti più basse, s'allagava tutta, che si
sarebbe potuto andarci in barca. A que' passi, un piccol
sentiero erto, a scalini, sulla riva, indicava che altri passeggieri
s'eran fatta una strada ne' campi. Renzo, salito
per un di que' valichi sul terreno più elevato, vide quella
gran macchina del duomo sola sul piano, come se, non
di mezzo a una città, ma sorgesse in un deserto; e si fermò
su due piedi, dimenticando tutti i suoi guai, a contemplare
anche da lontano quell'ottava maraviglia, di cui
aveva tanto sentito parlare fin da bambino. Ma dopo
qualche momento, voltandosi indietro, vide all'orizzonte
quella cresta frastagliata di montagne, vide distinto e
alto tra quelle il suo Resegone, si sentì tutto rimescolare
il sangue, stette lì alquanto a guardar tristamente da
271
quella parte, poi tristamente si voltò, e seguitò la sua
strada. A poco a poco cominciò poi a scoprir campanili
e torri e cupole e tetti; scese allora nella strada, camminò
ancora qualche tempo, e quando s'accorse d'esser ben
vicino alla città, s'accostò a un viandante, e, inchinatolo,
con tutto quel garbo che seppe, gli disse: – di grazia,
quel signore. – Che volete, bravo giovine?
– Saprebbe insegnarmi la strada più corta, per andare
al convento de' cappuccini dove sta il padre Bonaventura?
L'uomo a cui Renzo s'indirizzava, era un agiato abitante
del contorno, che, andato quella mattina a Milano,
per certi suoi affari, se ne tornava, senza aver fatto nulla,
in gran fretta, ché non vedeva l'ora di trovarsi a casa, e
avrebbe fatto volentieri di meno di quella fermata. Con
tutto ciò, senza dar segno d'impazienza, rispose molto
gentilmente: – figliuol caro, de' conventi ce n'è più d'uno:
bisognerebbe che mi sapeste dir più chiaro quale è
quello che voi cercate –. Renzo allora si levò di seno la
lettera del padre Cristoforo, e la fece vedere a quel signore,
il quale, lettovi: porta orientale, gliela rendette
dicendo: – siete fortunato, bravo giovine; il convento
che cercate è poco lontano di qui. Prendete per questa
viottola a mancina: è una scorciatoia: in pochi minuti arriverete
a una cantonata d'una fabbrica lunga e bassa: è
il lazzeretto; costeggiate il fossato che lo circonda, e riuscirete
a porta orientale. Entrate, e, dopo tre o quattrocento
passi, vedrete una piazzetta con de' begli olmi: là
è il convento: non potete sbagliare. Dio v'assista, bravo
272
giovine –. E, accompagnando l'ultime parole con un gesto
grazioso della mano, se n'andò. Renzo rimase stupefatto
e edificato della buona maniera de' cittadini verso
la gente di campagna; e non sapeva ch'era un giorno
fuor dell'ordinario, un giorno in cui le cappe s'inchinavano
ai farsetti. Fece la strada che gli era stata insegnata,
e si trovò a porta orientale. Non bisogna però che, a
questo nome, il lettore si lasci correre alla fantasia l'immagini
che ora vi sono associate. Quando Renzo entrò
per quella porta, la strada al di fuori non andava diritta
che per tutta la lunghezza del lazzeretto; poi scorreva
serpeggiante e stretta, tra due siepi. La porta consisteva
in due pilastri, con sopra una tettoia, per riparare i battenti,
e da una parte, una casuccia per i gabellini. I bastioni
scendevano in pendìo irregolare, e il terreno era
una superficie aspra e inuguale di rottami e di cocci buttati
là a caso. La strada che s'apriva dinanzi a chi entrava
per quella porta, non si paragonerebbe male a quella che
ora si presenta a chi entri da porta Tosa. Un fossatello le
scorreva nel mezzo, fino a poca distanza dalla porta, e la
divideva così in due stradette tortuose, ricoperte di polvere
o di fango, secondo la stagione. Al punto dov'era, e
dov'è tuttora quella viuzza chiamata di Borghetto, il fossatello
si perdeva in una fogna. Lì c'era una colonna,
con sopra una croce, detta di san Dionigi: a destra e a sinistra,
erano orti cinti di siepe e, ad intervalli, casucce,
abitate per lo più da lavandai. Renzo entra, passa; nessuno
de' gabellini gli bada: cosa che gli parve strana, giacché,
da que' pochi del suo paese che potevan vantarsi
273
d'essere stati a Milano, aveva sentito raccontar cose
grosse de' frugamenti e dell'interrogazioni a cui venivan
sottoposti quelli che arrivavan dalla campagna. La strada
era deserta, dimodoché, se non avesse sentito un ronzìo
lontano che indicava un gran movimento, gli sarebbe
parso d'entrare in una città disabitata. Andando avanti,
senza saper cosa si pensare, vide per terra certe strisce
bianche e soffici, come di neve; ma neve non poteva
essere; che non viene a strisce, né, per il solito, in quella
stagione. Si chinò sur una di quelle, guardò, toccò, e trovò
ch'era farina. "Grand'abbondanza", disse tra sé, "ci
dev'essere in Milano, se straziano in questa maniera la
grazia di Dio. Ci davan poi ad intendere che la carestia è
per tutto. Ecco come fanno, per tener quieta la povera
gente di campagna". Ma, dopo pochi altri passi, arrivato
a fianco della colonna, vide, appiè di quella, qualcosa di
più strano; vide sugli scalini del piedestallo certe cose
sparse, che certamente non eran ciottoli, e se fossero
state sul banco d'un fornaio, non si sarebbe esitato un
momento a chiamarli pani. Ma Renzo non ardiva creder
così presto a' suoi occhi; perché, diamine! non era luogo
da pani quello. "Vediamo un po' che affare è questo",
disse ancora tra sé; andò verso la colonna, si chinò, ne
raccolse uno: era veramente un pan tondo, bianchissimo,
di quelli che Renzo non era solito mangiarne che
nelle solennità. – È pane davvero! – disse ad alta voce;
tanta era la sua maraviglia: – così lo seminano in questo
paese? in quest'anno? e non si scomodano neppure per
raccoglierlo, quando cade? Che sia il paese di cuccagna
274
questo? – Dopo dieci miglia di strada, all'aria fresca della
mattina, quel pane, insieme con la maraviglia, gli risvegliò
l'appetito. "Lo piglio?" deliberava tra sé: "poh!
l'hanno lasciato qui alla discrezion de' cani; tant'è che ne
goda anche un cristiano. Alla fine, se comparisce il padrone,
glielo pagherò". Così pensando, si mise in una tasca
quello che aveva in mano, ne prese un secondo, e lo
mise nell'altra; un terzo, e cominciò a mangiare; e si rincamminò,
più incerto che mai, e desideroso di chiarirsi
che storia fosse quella. Appena mosso, vide spuntar
gente che veniva dall'interno della città, e guardò attentamente
quelli che apparivano i primi. Erano un uomo,
una donna e, qualche passo indietro, un ragazzotto; tutt'e
tre con un carico addosso, che pareva superiore alle loro
forze, e tutt'e tre in una figura strana. I vestiti o gli stracci
infarinati; infarinati i visi, e di più stravolti e accesi; e
andavano, non solo curvi, per il peso, ma sopra doglia,
come se gli fossero state peste l'ossa. L'uomo reggeva a
stento sulle spalle un gran sacco di farina, il quale, bucato
qua e là, ne seminava un poco, a ogni intoppo, a ogni
mossa disequilibrata. Ma più sconcia era la figura della
donna: un pancione smisurato, che pareva tenuto a fatica
da due braccia piegate: come una pentolaccia a due
manichi; e di sotto a quel pancione uscivan due gambe,
nude fin sopra il ginocchio, che venivano innanzi barcollando.
Renzo guardò più attentamente, e vide che
quel gran corpo era la sottana che la donna teneva per il
lembo, con dentro farina quanta ce ne poteva stare, e un
po' di più; dimodoché, quasi a ogni passo, ne volava via
275
una ventata. Il ragazzotto teneva con tutt'e due le mani
sul capo una paniera colma di pani; ma, per aver le gambe
più corte de' suoi genitori, rimaneva a poco a poco
indietro, e, allungando poi il passo ogni tanto, per raggiungerli,
la paniera perdeva l'equilibrio, e qualche pane
cadeva.
– Buttane via ancor un altro, buono a niente che sei, –
disse la madre, digrignando i denti verso il ragazzo.
– Io non li butto via; cascan da sé: com'ho a fare? –
rispose quello.
– Ih! buon per te, che ho le mani impicciate, – riprese
la donna, dimenando i pugni, come se desse una buona
scossa al povero ragazzo; e, con quel movimento, fece
volar via più farina, di quel che ci sarebbe voluto per
farne i due pani lasciati cadere allora dal ragazzo. – Via,
via, – disse l'uomo: – torneremo indietro a raccoglierli,
o qualcheduno li raccoglierà. Si stenta da tanto tempo:
ora che viene un po' d'abbondanza, godiamola in santa
pace.
In tanto arrivava altra gente dalla porta; e uno di questi,
accostatosi alla donna, le domandò: – dove si va a
prendere il pane?
– Più avanti, – rispose quella; e quando furon lontani
dieci passi, soggiunse borbottando: – questi contadini
birboni verranno a spazzar tutti i forni e tutti i magazzini,
e non resterà più niente per noi.
– Un po' per uno, tormento che sei, – disse il marito:
– abbondanza, abbondanza.
Da queste e da altrettali cose che vedeva e sentiva,
276
Renzo cominciò a raccapezzarsi ch'era arrivato in una
città sollevata, e che quello era un giorno di conquista,
vale a dire che ognuno pigliava, a proporzione della voglia
e della forza, dando busse in pagamento. Per quanto
noi desideriamo di far fare buona figura al nostro povero
montanaro, la sincerità storica ci obbliga a dire che il
suo primo sentimento fu di piacere. Aveva così poco da
lodarsi dell'andamento ordinario delle cose, che si trovava
inclinato ad approvare ciò che lo mutasse in qualunque
maniera. E del resto, non essendo punto un uomo
superiore al suo secolo, viveva anche lui in quell'opinione
o in quella passione comune, che la scarsezza del
pane fosse cagionata dagl'incettatori e da' fornai; ed era
disposto a trovar giusto ogni modo di strappar loro dalle
mani l'alimento che essi, secondo quell'opinione, negavano
crudelmente alla fame di tutto un popolo. Pure, si
propose di star fuori del tumulto, e si rallegrò d'esser diretto
a un cappuccino, che gli troverebbe ricovero, e gli
farebbe da padre. Così pensando, e guardando intanto i
nuovi conquistatori che venivano carichi di preda, fece
quella po' di strada che gli rimaneva per arrivare al convento.
Dove ora sorge quel bel palazzo, con quell'alto loggiato,
c'era allora, e c'era ancora non son molt'anni, una
piazzetta, e in fondo a quella la chiesa e il convento de'
cappuccini, con quattro grand'olmi davanti. Noi ci rallegriamo,
non senza invidia, con que' nostri lettori che
non han visto le cose in quello stato: ciò vuol dire che
son molto giovani, e non hanno avuto tempo di far mol-
277
te corbellerie. Renzo andò diritto alla porta, si ripose in
seno il mezzo pane che gli rimaneva, levò fuori e tenne
preparata in mano la lettera, e tirò il campanello. S'aprì
uno sportellino che aveva una grata, e vi comparve la
faccia del frate portinaio a domandar chi era.
– Uno di campagna, che porta al padre Bonaventura
una lettera pressante del padre Cristoforo.
– Date qui, – disse il portinaio, mettendo una mano
alla grata.
– No, no, – disse Renzo: – gliela devo consegnare in
proprie mani.
– Non è in convento.
– Mi lasci entrare, che l'aspetterò.
– Fate a mio modo, – rispose il frate: – andate a
aspettare in chiesa, che intanto potrete fare un po' di
bene. In convento, per adesso, non s'entra –. E detto
questo, richiuse lo sportello. Renzo rimase lì, con la sua
lettera in mano. Fece dieci passi verso la porta della
chiesa, per seguire il consiglio del portinaio; ma poi
pensò di dar prima un'altra occhiata al tumulto. Attraversò
la piazzetta, si portò sull'orlo della strada, e si fermò,
con le braccia incrociate sul petto, a guardare a sinistra,
verso l'interno della città, dove il brulichìo era più
folto e più rumoroso. Il vortice attrasse lo spettatore.
"Andiamo a vedere", disse tra sé; tirò fuori il suo mezzo
pane, e sbocconcellando, si mosse verso quella parte.
Intanto che s'incammina, noi racconteremo, più brevemente
che sia possibile, le cagioni e il principio di quello
sconvolgimento.
278
CAPITOLO XII
Era quello il second'anno di raccolta scarsa. Nell'antecedente,
le provvisioni rimaste degli anni addietro avevan
supplito, fino a un certo segno, al difetto; e la popolazione
era giunta, non satolla né affamata, ma, certo,
affatto sprovveduta, alla messe del 1628, nel quale siamo
con la nostra storia. Ora, questa messe tanto desiderata
riuscì ancor più misera della precedente, in parte
per maggior contrarietà delle stagioni (e questo non solo
nel milanese, ma in un buon tratto di paese circonvicino);
in parte per colpa degli uomini. Il guasto e lo sperperìo
della guerra, di quella bella guerra di cui abbiam
fatto menzione di sopra, era tale, che, nella parte dello
stato più vicina ad essa, molti poderi più dell'ordinario
rimanevano incolti e abbandonati da' contadini, i quali,
in vece di procacciar col lavoro pane per sé e per gli altri,
eran costretti d'andare ad accattarlo per carità. Ho
detto: più dell'ordinario; perché le insopportabili gravezze,
imposte con una cupidigia e con un'insensatezza del
pari sterminate, la condotta abituale, anche in piena
pace, delle truppe alloggiate ne' paesi, condotta che i dolorosi
documenti di que' tempi uguagliano a quella d'un
nemico invasore, altre cagioni che non è qui il luogo di
mentovare, andavano già da qualche tempo operando
279
lentamente quel tristo effetto in tutto il milanese: le circostanze
particolari di cui ora parliamo, erano come una
repentina esacerbazione d'un mal cronico. E quella qualunque
raccolta non era ancor finita di riporre, che le
provvisioni per l'esercito, e lo sciupinìo che sempre le
accompagna, ci fecero dentro un tal vòto, che la penuria
si fece subito sentire, e con la penuria quel suo doloroso,
ma salutevole come inevitabile effetto, il rincaro.
Ma quando questo arriva a un certo segno, nasce sempre
(o almeno è sempre nata finora; e se ancora, dopo
tanti scritti di valentuomini, pensate in quel tempo!), nasce
un'opinione ne' molti, che non ne sia cagione la scarsezza.
Si dimentica d'averla temuta, predetta; si suppone
tutt'a un tratto che ci sia grano abbastanza, e che il male
venga dal non vendersene abbastanza per il consumo:
supposizioni che non stanno né in cielo, né in terra; ma
che lusingano a un tempo la collera e la speranza. Gl'incettatori
di grano, reali o immaginari, i possessori di terre,
che non lo vendevano tutto in un giorno, i fornai che
ne compravano, tutti coloro in somma che ne avessero o
poco o assai, o che avessero il nome d'averne, a questi si
dava la colpa della penuria e del rincaro, questi erano il
bersaglio del lamento universale, l'abbominio della moltitudine
male e ben vestita. Si diceva di sicuro dov'erano
i magazzini, i granai, colmi, traboccanti, appuntellati;
s'indicava il numero de' sacchi, spropositato; si parlava
con certezza dell'immensa quantità di granaglie che veniva
spedita segretamente in altri paesi; ne' quali probabilmente
si gridava, con altrettanta sicurezza e con fre-
280
mito uguale, che le granaglie di là venivano a Milano.
S'imploravan da' magistrati que' provvedimenti, che alla
moltitudine paion sempre, o almeno sono sempre parsi
finora, così giusti, così semplici, così atti a far saltar
fuori il grano, nascosto, murato, sepolto, come dicevano,
e a far ritornar l'abbondanza. I magistrati qualche
cosa facevano: come di stabilire il prezzo massimo d'alcune
derrate, d'intimar pene a chi ricusasse di vendere, e
altri editti di quel genere. Siccome però tutti i provvedimenti
di questo mondo, per quanto siano gagliardi, non
hanno virtù di diminuire il bisogno del cibo, né di far
venire derrate fuor di stagione; e siccome questi in ispecie
non avevan certamente quella d'attirarne da dove ce
ne potesse essere di soprabbondanti; così il male durava
e cresceva. La moltitudine attribuiva un tale effetto alla
scarsezza e alla debolezza de' rimedi, e ne sollecitava ad
alte grida de' più generosi e decisivi. E per sua sventura,
trovò l'uomo secondo il suo cuore.
Nell'assenza del governatore don Gonzalo Fernandez
de Cordova, che comandava l'assedio di Casale del
Monferrato, faceva le sue veci in Milano il gran cancelliere
Antonio Ferrer, pure spagnolo. Costui vide, e chi
non l'avrebbe veduto? che l'essere il pane a un prezzo
giusto, è per sé una cosa molto desiderabile; e pensò, e
qui fu lo sbaglio, che un suo ordine potesse bastare a
produrla. Fissò la meta (così chiamano qui la tariffa in
materia di commestibili), fissò la meta del pane al prezzo
che sarebbe stato il giusto, se il grano si fosse comunemente
venduto trentatre lire il moggio: e si vendeva
281
fino a ottanta. Fece come una donna stata giovine, che
pensasse di ringiovinire, alterando la sua fede di battesimo.
Ordini meno insensati e meno iniqui eran, più d'una
volta, per la resistenza delle cose stesse, rimasti ineseguiti;
ma all'esecuzione di questo vegliava la moltitudine,
che, vedendo finalmente convertito in legge il suo
desiderio, non avrebbe sofferto che fosse per celia. Accorse
subito ai forni, a chieder pane al prezzo tassato; e
lo chiese con quel fare di risolutezza e di minaccia, che
dànno la passione, la forza e la legge riunite insieme. Se
i fornai strillassero, non lo domandate. Intridere, dimenare,
infornare e sfornare senza posa; perché il popolo,
sentendo in confuso che l'era una cosa violenta, assediava
i forni di continuo, per goder quella cuccagna fin che
durava; affacchinarsi, dico, e scalmanarsi più del solito,
per iscapitarci, ognun vede che bel piacere dovesse essere.
Ma, da una parte i magistrati che intimavan pene,
dall'altra il popolo che voleva esser servito, e, punto
punto che qualche fornaio indugiasse, pressava e brontolava,
con quel suo vocione, e minacciava una di quelle
sue giustizie, che sono delle peggio che si facciano in
questo mondo; non c'era redenzione, bisognava rimenare,
infornare, sfornare e vendere. Però, a farli continuare
in quell'impresa, non bastava che fosse lor comandato,
né che avessero molta paura; bisognava potere: e un po'
più che la cosa fosse durata, non avrebbero più potuto.
Facevan vedere ai magistrati l'iniquità e l'insopportabilità
del carico imposto loro, protestavano di voler gettar la
282
pala nel forno, e andarsene; e intanto tiravano avanti
come potevano, sperando, sperando che, una volta o l'altra,
il gran cancelliere avrebbe inteso la ragione. Ma Antonio
Ferrer, il quale era quel che ora si direbbe un
uomo di carattere, rispondeva che i fornai s'erano avvantaggiati
molto e poi molto nel passato, che s'avvantaggerebbero
molto e poi molto col ritornar dell'abbondanza;
che anche si vedrebbe, si penserebbe forse a dar
loro qualche risarcimento; e che intanto tirassero ancora
avanti. O fosse veramente persuaso lui di queste ragioni
che allegava agli altri, o che, anche conoscendo dagli effetti
l'impossibilità di mantener quel suo editto, volesse
lasciare agli altri l'odiosità di rivocarlo; giacché, chi può
ora entrar nel cervello d'Antonio Ferrer? il fatto sta che
rimase fermo su ciò che aveva stabilito. Finalmente i decurioni
(un magistrato municipale composto di nobili,
che durò fino al novantasei del secolo scorso) informaron
per lettera il governatore, dello stato in cui eran le
cose: trovasse lui qualche ripiego, che le facesse andare.
Don Gonzalo, ingolfato fin sopra i capelli nelle faccende
della guerra, fece ciò che il lettore s'immagina
certamente: nominò una giunta, alla quale conferì l'autorità
di stabilire al pane un prezzo che potesse correre;
una cosa da poterci campar tanto una parte che l'altra. I
deputati si radunarono, o come qui si diceva spagnolescamente
nel gergo segretariesco d'allora, si giuntarono;
e dopo mille riverenze, complimenti, preamboli, sospiri,
sospensioni, proposizioni in aria, tergiversazioni, strascinati
tutti verso una deliberazione da una necessità
283
sentita da tutti, sapendo bene che giocavano una gran
carta, ma convinti che non c'era da far altro, conclusero
di rincarare il pane. I fornai respirarono; ma il popolo
imbestialì.
La sera avanti questo giorno in cui Renzo arrivò in
Milano, le strade e le piazze brulicavano d'uomini, che
trasportati da una rabbia comune, predominati da un
pensiero comune, conoscenti o estranei, si riunivano in
crocchi, senza essersi dati l'intesa, quasi senza avvedersene,
come gocciole sparse sullo stesso pendìo. Ogni discorso
accresceva la persuasione e la passione degli uditori,
come di colui che l'aveva proferito. Tra tanti appassionati,
c'eran pure alcuni più di sangue freddo, i quali
stavano osservando con molto piacere, che l'acqua s'andava
intorbidando; e s'ingegnavano d'intorbidarla di più,
con que' ragionamenti, e con quelle storie che i furbi
sanno comporre, e che gli animi alterati sanno credere; e
si proponevano di non lasciarla posare, quell'acqua, senza
farci un po' di pesca. Migliaia d'uomini andarono a
letto col sentimento indeterminato che qualche cosa bisognava
fare, che qualche cosa si farebbe. Avanti giorno,
le strade eran di nuovo sparse di crocchi: fanciulli,
donne, uomini, vecchi, operai, poveri, si radunavano a
sorte: qui era un bisbiglio confuso di molte voci; là uno
predicava, e gli altri applaudivano; questo faceva al più
vicino la stessa domanda ch'era allora stata fatta a lui;
quest'altro ripeteva l'esclamazione che s'era sentita risonare
agli orecchi; per tutto lamenti, minacce, maraviglie:
un piccol numero di vocaboli era il materiale di
284
tanti discorsi.
Non mancava altro che un'occasione, una spinta, un
avviamento qualunque, per ridurre le parole a fatti; e
non tardò molto. Uscivano, sul far del giorno, dalle botteghe
de' fornai i garzoni che, con una gerla carica di
pane, andavano a portarne alle solite case. Il primo comparire
d'uno di que' malcapitati ragazzi dov'era un crocchio
di gente, fu come il cadere d'un salterello acceso in
una polveriera. – Ecco se c'è il pane! – gridarono cento
voci insieme. – Sì, per i tiranni, che notano nell'abbondanza,
e voglion far morir noi di fame, – dice uno; s'accosta
al ragazzetto, avventa la mano all'orlo della gerla,
dà una stratta, e dice: – lascia vedere –. Il ragazzetto diventa
rosso, pallido, trema, vorrebbe dire: lasciatemi andare;
ma la parola gli muore in bocca; allenta le braccia,
e cerca di liberarle in fretta dalle cigne. – Giù quella
gerla, – si grida intanto. Molte mani l'afferrano a un
tempo: è in terra; si butta per aria il canovaccio che la
copre: una tepida fragranza si diffonde all'intorno. –
Siam cristiani anche noi: dobbiamo mangiar pane anche
noi, – dice il primo; prende un pan tondo, l'alza, facendolo
vedere alla folla, l'addenta: mani alla gerla, pani
per aria; in men che non si dice, fu sparecchiato. Coloro
a cui non era toccato nulla, irritati alla vista del guadagno
altrui, e animati dalla facilità dell'impresa, si mossero
a branchi, in cerca d'altre gerle: quante incontrate,
tante svaligiate. E non c'era neppur bisogno di dar l'assalto
ai portatori: quelli che, per loro disgrazia, si trovavano
in giro, vista la mala parata, posavano volontaria-
285
mente il carico, e via a gambe. Con tutto ciò, coloro che
rimanevano a denti secchi, erano senza paragone i più;
anche i conquistatori non eran soddisfatti di prede così
piccole, e, mescolati poi con gli uni e con gli altri, c'eran
coloro che avevan fatto disegno sopra un disordine più
co' fiocchi. – Al forno! al forno! – si grida.
Nella strada chiamata la Corsia de' Servi, c'era, e c'è
tuttavia un forno, che conserva lo stesso nome; nome
che in toscano viene a dire il forno delle grucce, e in milanese
è composto di parole così eteroclite, così bisbetiche,
così salvatiche, che l'alfabeto della lingua non ha i
segni per indicarne il suono (El prestin di scansc.). A
quella parte s'avventò la gente. Quelli della bottega stavano
interrogando il garzone tornato scarico, il quale,
tutto sbigottito e abbaruffato, riferiva balbettando la sua
trista avventura; quando si sente un calpestìo e un urlìo
insieme; cresce e s'avvicina; compariscono i forieri della
masnada.
Serra, serra; presto, presto: uno corre a chiedere aiuto
al capitano di giustizia; gli altri chiudono in fretta la bottega,
e appuntellano i battenti. La gente comincia a affollarsi
di fuori, e a gridare: – pane! pane! aprite! aprite!
Pochi momenti dopo, arriva il capitano di giustizia,
con una scorta d'alabardieri. – Largo, largo, figliuoli: a
casa, a casa; fate luogo al capitano di giustizia, – grida
lui e gli alabardieri. La gente, che non era ancor troppo
fitta, fa un po' di luogo; dimodoché quelli poterono arrivare,
e postarsi, insieme, se non in ordine, davanti alla
porta della bottega.
286
– Ma figliuoli, – predicava di lì il capitano, – che fate
qui? A casa, a casa. Dov'è il timor di Dio? Che dirà il re
nostro signore? Non vogliam farvi male; ma andate a
casa. Da bravi! Che diamine volete far qui, così ammontati?
Niente di bene, né per l'anima, né per il corpo. A
casa, a casa.
Ma quelli che vedevan la faccia del dicitore, e sentivan
le sue parole, quand'anche avessero voluto ubbidire,
dite un poco in che maniera avrebber potuto, spinti
com'erano, e incalzati da quelli di dietro, spinti anch'essi
da altri, come flutti da flutti, via via fino all'estremità
della folla, che andava sempre crescendo. Al capitano,
cominciava a mancargli il respiro. – Fateli dare addietro
ch'io possa riprender fiato, – diceva agli alabardieri: –
ma non fate male a nessuno. Vediamo d'entrare in bottega:
picchiate; fateli stare indietro.
– Indietro! indietro! – gridano gli alabardieri, buttandosi
tutti insieme addosso ai primi, e respingendoli con
l'aste dell'alabarde. Quelli urlano, si tirano indietro,
come possono; dànno con le schiene ne' petti, co' gomiti
nelle pance, co' calcagni sulle punte de' piedi a quelli
che son dietro a loro: si fa un pigìo, una calca, che quelli
che si trovavano in mezzo, avrebbero pagato qualcosa a
essere altrove. Intanto un po' di vòto s'è fatto davanti
alla porta: il capitano picchia, ripicchia, urla che gli
aprano: quelli di dentro vedono dalle finestre, scendon
di corsa, aprono; il capitano entra, chiama gli alabardieri,
che si ficcan dentro anch'essi l'un dopo l'altro, gli ultimi
rattenendo la folla con l'alabarde. Quando sono en-
287
trati tutti, si mette tanto di catenaccio, si riappuntella; il
capitano sale di corsa, e s'affaccia a una finestra. Uh,
che formicolaio!
– Figliuoli, – grida: molti si voltano in su; – figliuoli,
andate a casa. Perdono generale a chi torna subito a
casa.
– Pane! pane! aprite! aprite! – eran le parole più distinte
nell'urlìo orrendo, che la folla mandava in risposta.–
Giudizio, figliuoli! badate bene! siete ancora a tempo.
Via, andate, tornate a casa. Pane, ne avrete; ma non
è questa la maniera. Eh!... eh! che fate laggiù! Eh! a
quella porta! Oibò oibò! Vedo, vedo: giudizio! badate
bene! è un delitto grosso. Or ora vengo io. Eh! eh! smettete
con que' ferri; giù quelle mani. Vergogna! Voi altri
milanesi, che, per la bontà, siete nominati in tutto il
mondo! Sentite, sentite: siete sempre stati buoni fi... Ah
canaglia!
Questa rapida mutazione di stile fu cagionata da una
pietra che, uscita dalle mani d'uno di que' buoni figliuoli,
venne a batter nella fronte del capitano, sulla protuberanza
sinistra della profondità metafisica. – Canaglia!
canaglia! – continuava a gridare, chiudendo presto presto
la finestra, e ritirandosi. Ma quantunque avesse gridato
quanto n'aveva in canna, le sue parole, buone e cattive,
s'eran tutte dileguate e disfatte a mezz'aria, nella
tempesta delle grida che venivan di giù. Quello poi che
diceva di vedere, era un gran lavorare di pietre, di ferri
(i primi che coloro avevano potuto procacciarsi per la
288
strada), che si faceva alla porta, per sfondarla, e alle finestre,
per svellere l'inferriate: e già l'opera era molto
avanzata.
Intanto, padroni e garzoni della bottega, ch'erano alle
finestre de' piani di sopra, con una munizione di pietre
(avranno probabilmente disselciato un cortile), urlavano
e facevan versacci a quelli di giù, perché smettessero;
facevan vedere le pietre, accennavano di volerle buttare.
Visto ch'era tempo perso, cominciarono a buttarle davvero.
Neppur una ne cadeva in fallo; giacché la calca era
tale, che un granello di miglio, come si suol dire, non
sarebbe andato in terra.
– Ah birboni! ah furfantoni! È questo il pane, che
date alla povera gente? Ahi! Ahimè! Ohi! Ora, ora! –
s'urlava di giù. Più d'uno fu conciato male; due ragazzi
vi rimasero morti. Il furore accrebbe le forze della moltitudine:
la porta fu sfondata, l'inferriate, svelte; e il torrente
penetrò per tutti i varchi. Quelli di dentro, vedendo
la mala parata, scapparono in soffitta: il capitano, gli
alabardieri, e alcuni della casa stettero lì rannicchiati ne'
cantucci; altri, uscendo per gli abbaini, andavano su pe'
tetti, come i gatti.
La vista della preda fece dimenticare ai vincitori i disegni
di vendette sanguinose. Si slanciano ai cassoni; il
pane è messo a ruba. Qualcheduno in vece corre al banco,
butta giù la serratura, agguanta le ciotole, piglia a
manate, intasca, ed esce carico di quattrini, per tornar
poi a rubar pane, se ne rimarrà. La folla si sparge ne'
magazzini. Metton mano ai sacchi, li strascicano, li ro-
289
vesciano: chi se ne caccia uno tra le gambe, gli scioglie
la bocca, e, per ridurlo a un carico da potersi portare,
butta via una parte della farina: chi, gridando: – aspetta,
aspetta, – si china a parare il grembiule, un fazzoletto, il
cappello, per ricever quella grazia di Dio; uno corre a
una madia, e prende un pezzo di pasta, che s'allunga, e
gli scappa da ogni parte; un altro, che ha conquistato un
burattello, lo porta per aria: chi va, chi viene: uomini,
donne, fanciulli, spinte, rispinte, urli, e un bianco polverìo
che per tutto si posa, per tutto si solleva, e tutto vela
e annebbia. Di fuori, una calca composta di due processioni
opposte, che si rompono e s'intralciano a vicenda,
di chi esce con la preda, e di chi vuol entrare a farne.
Mentre quel forno veniva così messo sottosopra, nessun
altro della città era quieto e senza pericolo. Ma a
nessuno la gente accorse in numero tale da potere intraprender
tutto; in alcuni, i padroni avevan raccolto degli
ausiliari, e stavan sulle difese; altrove, trovandosi in pochi,
venivano in certo modo a patti: distribuivan pane a
quelli che s'eran cominciati a affollare davanti alle botteghe,
con questo che se n'andassero. E quelli se n'andavano,
non tanto perché fosser soddisfatti, quanto perché
gli alabardieri e la sbirraglia, stando alla larga da quel
tremendo forno delle grucce, si facevan però vedere altrove,
in forza bastante a tenere in rispetto i tristi che
non fossero una folla. Così il trambusto andava sempre
crescendo a quel primo disgraziato forno; perché tutti
coloro che gli pizzicavan le mani di far qualche bell'impresa,
correvan là, dove gli amici erano i più forti, e
290
l'impunità sicura.
A questo punto eran le cose, quando Renzo, avendo
ormai sgranocchiato il suo pane, veniva avanti per il
borgo di porta orientale, e s'avviava, senza saperlo, proprio
al luogo centrale del tumulto. Andava, ora lesto, ora
ritardato dalla folla; e andando, guardava e stava in
orecchi, per ricavar da quel ronzìo confuso di discorsi
qualche notizia più positiva dello stato delle cose. Ed
ecco a un di presso le parole che gli riuscì di rilevare in
tutta la strada che fece.
– Ora è scoperta, – gridava uno, – l'impostura infame
di que' birboni, che dicevano che non c'era né pane, né
farina, né grano. Ora si vede la cosa chiara e lampante; e
non ce la potranno più dare ad intendere. Viva l'abbondanza!
– Vi dico io che tutto questo non serve a nulla, – diceva
un altro: – è un buco nell'acqua; anzi sarà peggio, se
non si fa una buona giustizia. Il pane verrà a buon mercato,
ma ci metteranno il veleno, per far morir la povera
gente, come mosche. Già lo dicono che siam troppi;
l'hanno detto nella giunta; e lo so di certo, per averlo
sentito dir io, con quest'orecchi, da una mia comare, che
è amica d'un parente d'uno sguattero d'uno di que' signori.
Parole da non ripetersi diceva, con la schiuma alla
bocca, un altro, che teneva con una mano un cencio di
fazzoletto su' capelli arruffati e insanguinati. E qualche
vicino, come per consolarlo, gli faceva eco.
– Largo, largo, signori, in cortesia; lascin passare un
291
povero padre di famiglia, che porta da mangiare a cinque
figliuoli –. Così diceva uno che veniva barcollando
sotto un gran sacco di farina; e ognuno s'ingegnava di ritirarsi,
per fargli largo.
– Io? – diceva un altro, quasi sottovoce, a un suo
compagno: – io me la batto. Son uomo di mondo, e so
come vanno queste cose. Questi merlotti che fanno ora
tanto fracasso, domani o doman l'altro, se ne staranno in
casa, tutti pieni di paura. Ho già visto certi visi, certi galantuomini
che giran, facendo l'indiano, e notano chi c'è
e chi non c'è: quando poi tutto è finito, si raccolgono i
conti, e a chi tocca, tocca.
– Quello che protegge i fornai, – gridava una voce sonora,
che attirò l'attenzione di Renzo, – è il vicario di
provvisione.
– Son tutti birboni, – diceva un vicino.
– Sì; ma il capo è lui, – replicava il primo.
Il vicario di provvisione, eletto ogn'anno dal governatore
tra sei nobili proposti dal Consiglio de' decurioni,
era il presidente di questo, e del tribunale di provvisione;
il quale, composto di dodici, anche questi nobili,
aveva, con altre attribuzioni, quella principalmente dell'annona.
Chi occupava un tal posto doveva necessariamente,
in tempi di fame e d'ignoranza, esser detto l'autore
de' mali: meno che non avesse fatto ciò che fece Ferrer;
cosa che non era nelle sue facoltà, se anche fosse
stata nelle sue idee.
– Scellerati! – esclamava un altro: – si può far di peggio?
sono arrivati a dire che il gran cancelliere è un vec-
292
chio rimbambito, per levargli il credito, e comandar loro
soli. Bisognerebbe fare una gran stia, e metterli dentro, a
viver di vecce e di loglio, come volevano trattar noi.
– Pane eh? – diceva uno che cercava d'andar in fretta:
– sassate di libbra: pietre di questa fatta, che venivan giù
come la grandine. E che schiacciata di costole! Non
vedo l'ora d'essere a casa mia.
Tra questi discorsi, dai quali non saprei dire se fosse
più informato o sbalordito, e tra gli urtoni, arrivò Renzo
finalmente davanti a quel forno. La gente era già molto
diradata, dimodoché poté contemplare il brutto e recente
soqquadro. Le mura scalcinate e ammaccate da sassi, da
mattoni, le finestre sgangherate, diroccata la porta.
"Questa poi non è una bella cosa", disse Renzo tra sé:
"se concian così tutti i forni, dove voglion fare il pane?
Ne' pozzi?"
Ogni tanto, usciva dalla bottega qualcheduno che portava
un pezzo di cassone, o di madia, o di frullone, la
stanga d'una gramola, una panca, una paniera, un libro
di conti, qualche cosa in somma di quel povero forno; e
gridando: – largo, largo, – passava tra la gente. Tutti
questi s'incamminavano dalla stessa parte, e a un luogo
convenuto, si vedeva. "Cos'è quest'altra storia?" pensò
di nuovo Renzo; e andò dietro a uno che, fatto un fascio
d'asse spezzate e di schegge, se lo mise in ispalla, avviandosi,
come gli altri, per la strada che costeggia il
fianco settentrionale del duomo, e ha preso nome dagli
scalini che c'erano, e da poco in qua non ci son più. La
voglia d'osservar gli avvenimenti non poté fare che il
293
montanaro, quando gli si scoprì davanti la gran mole,
non si soffermasse a guardare in su, con la bocca aperta.
Studiò poi il passo, per raggiunger colui che aveva preso
come per guida; voltò il canto, diede un'occhiata anche
alla facciata del duomo, rustica allora in gran parte e
ben lontana dal compimento; e sempre dietro a colui,
che andava verso il mezzo della piazza. La gente era più
fitta quanto più s'andava avanti, ma al portatore gli si faceva
largo: egli fendeva l'onda del popolo, e Renzo,
standogli sempre attaccato, arrivò con lui al centro della
folla. Lì c'era uno spazio vòto, e in mezzo, un mucchio
di brace, reliquie degli attrezzi detti di sopra. All'intorno
era un batter di mani e di piedi, un frastono di mille grida
di trionfo e d'imprecazione.
L'uomo del fascio lo buttò su quel mucchio; un altro,
con un mozzicone di pala mezzo abbruciacchiato, sbracia
il fuoco: il fumo cresce e s'addensa; la fiamma si ridesta;
con essa le grida sorgon più forti. – Viva l'abbondanza!
Moiano gli affamatori! Moia la carestia! Crepi la
Provvisione! Crepi la giunta! Viva il pane!
Veramente, la distruzion de' frulloni e delle madie, la
devastazion de' forni, e lo scompiglio de' fornai, non
sono i mezzi più spicci per far vivere il pane; ma questa
è una di quelle sottigliezze metafisiche, che una moltitudine
non ci arriva. Però, senza essere un gran metafisico,
un uomo ci arriva talvolta alla prima, finch'è nuovo
nella questione; e solo a forza di parlarne, e di sentirne
parlare, diventerà inabile anche a intenderle. A Renzo in
fatti quel pensiero gli era venuto, come abbiam visto, da
294
principio, e gli tornava ogni momento. Lo tenne per altro
in sé; perché, di tanti visi, non ce n'era uno che sembrasse
dire: fratello, se fallo, correggimi, che l'avrò caro.
Già era di nuovo finita la fiamma; non si vedeva più
venir nessuno con altra materia, e la gente cominciava a
annoiarsi; quando si sparse la voce, che, al Cordusio
(una piazzetta o un crocicchio non molto distante di lì),
s'era messo l'assedio a un forno. Spesso, in simili circostanze,
l'annunzio d'una cosa la fa essere. Insieme con
quella voce, si diffuse nella moltitudine una voglia di
correr là: – io vo; tu, vai? vengo; andiamo, – si sentiva
per tutto: la calca si rompe, e diventa una processione.
Renzo rimaneva indietro, non movendosi quasi, se non
quanto era strascinato dal torrente; e teneva intanto consiglio
in cuor suo, se dovesse uscir dal baccano, e ritornare
al convento, in cerca del padre Bonaventura, o andare
a vedere anche quest'altra. Prevalse di nuovo la curiosità.
Però risolvette di non cacciarsi nel fitto della mischia,
a farsi ammaccar l'ossa, o a risicar qualcosa di
peggio; ma di tenersi in qualche distanza, a osservare. E
trovandosi già un poco al largo, si levò di tasca il secondo
pane, e attaccandoci un morso, s'avviò alla coda dell'esercito
tumultuoso.
Questo, dalla piazza, era già entrato nella strada corta
e stretta di Pescheria vecchia, e di là, per quell'arco a
sbieco, nella piazza de' Mercanti. E lì eran ben pochi
quelli che, nel passar davanti alla nicchia che taglia il
mezzo della loggia dell'edifizio chiamato allora il collegio
de' dottori, non dessero un'occhiatina alla grande
295
statua che vi campeggiava, a quel viso serio, burbero,
accipigliato, e non dico abbastanza, di don Filippo II,
che, anche dal marmo, imponeva un non so che di rispetto,
e, con quel braccio teso, pareva che fosse lì per
dire: ora vengo io, marmaglia.
Quella statua non c'è più, per un caso singolare. Circa
cento settant'anni dopo quello che stiam raccontando, un
giorno le fu cambiata la testa, le fu levato di mano lo
scettro, e sostituito a questo un pugnale; e alla statua fu
messo nome Marco Bruto. Così accomodata stette forse
un par d'anni; ma, una mattina, certuni che non avevan
simpatia con Marco Bruto, anzi dovevano avere con lui
una ruggine segreta, gettarono una fune intorno alla statua,
la tiraron giù, le fecero cento angherie; e, mutilata e
ridotta a un torso informe, la strascicarono, con gli occhi
in fuori, e con le lingue fuori, per le strade, e, quando
furon stracchi bene, la ruzzolarono non so dove. Chi l'avesse
detto a Andrea Biffi, quando la scolpiva!
Dalla piazza de' Mercanti, la marmaglia insaccò, per
quell'altr'arco, nella via de' fustagnai, e di lì si sparpagliò
nel Cordusio. Ognuno, al primo sboccarvi, guardava
subito verso il forno ch'era stato indicato. Ma in vece
della moltitudine d'amici che s'aspettavano di trovar lì
già al lavoro, videro soltanto alcuni starsene, come esitando,
a qualche distanza della bottega, la quale era
chiusa, e alle finestre gente armata, in atto di star pronti
a difendersi. A quella vista, chi si maravigliava, chi sagrava,
chi rideva; chi si voltava, per informar quelli che
arrivavan via via; chi si fermava, chi voleva tornare in-
296
dietro, chi diceva: – avanti, avanti –. C'era un incalzare
e un rattenere, come un ristagno, una titubazione, un
ronzìo confuso di contrasti e di consulte. In questa,
scoppiò di mezzo alla folla una maledetta voce: – c'è qui
vicino la casa del vicario di provvisione: andiamo a far
giustizia, e a dare il sacco –. Parve il rammentarsi comune
d'un concerto preso, piuttosto che l'accettazione d'una
proposta. – Dal vicario! dal vicario! – è il solo grido che
si possa sentire. La turba si move, tutta insieme, verso la
strada dov'era la casa nominata in un così cattivo punto.
297
CAPITOLO XIII
Lo sventurato vicario stava, in quel momento, facendo
un chilo agro e stentato d'un desinare biascicato senza
appetito, e senza pan fresco, e attendeva, con gran sospensione,
come avesse a finire quella burrasca, lontano
però dal sospettar che dovesse cader così spaventosamente
addosso a lui. Qualche galantuomo precorse di
galoppo la folla, per avvertirlo di quel che gli sovrastava.
I servitori, attirati già dal rumore sulla porta, guardavano
sgomentati lungo la strada, dalla parte donde il rumore
veniva avvicinandosi. Mentre ascoltan l'avviso,
vedon comparire la vanguardia: in fretta e in furia, si
porta l'avviso al padrone: mentre questo pensa a fuggire,
e come fuggire, un altro viene a dirgli che non è più a
tempo. I servitori ne hanno appena tanto che basti per
chiuder la porta. Metton la stanga, metton puntelli, corrono
a chiuder le finestre, come quando si vede venire
avanti un tempo nero, e s'aspetta la grandine, da un momento
all'altro. L'urlìo crescente, scendendo dall'alto
come un tuono, rimbomba nel vòto cortile; ogni buco
della casa ne rintrona: e di mezzo al vasto e confuso
strepito, si senton forti e fitti colpi di pietre alla porta.
– Il vicario! Il tiranno! L'affamatore! Lo vogliamo!
vivo o morto!
298
Il meschino girava di stanza in stanza, pallido, senza
fiato, battendo palma a palma, raccomandandosi a Dio,
e a' suoi servitori, che tenessero fermo, che trovassero la
maniera di farlo scappare. Ma come, e di dove? Salì in
soffitta; da un pertugio, guardò ansiosamente nella strada,
e la vide piena zeppa di furibondi; sentì le voci che
chiedevan la sua morte; e più smarrito che mai, si ritirò,
e andò a cercare il più sicuro e riposto nascondiglio. Lì
rannicchiato, stava attento, attento, se mai il funesto rumore
s'affievolisse, se il tumulto s'acquietasse un poco;
ma sentendo in vece il muggito alzarsi più feroce e più
rumoroso, e raddoppiare i picchi, preso da un nuovo soprassalto
al cuore, si turava gli orecchi in fretta. Poi,
come fuori di sé, stringendo i denti, e raggrinzando il
viso, stendeva le braccia, e puntava i pugni, come se volesse
tener ferma la porta... Del resto, quel che facesse
precisamente non si può sapere, giacché era solo; e la
storia è costretta a indovinare. Fortuna che c'è avvezza.
Renzo, questa volta, si trovava nel forte del tumulto,
non già portatovi dalla piena, ma cacciatovisi deliberatamente.
A quella prima proposta di sangue, aveva sentito
il suo rimescolarsi tutto: in quanto al saccheggio, non
avrebbe saputo dire se fosse bene o male in quel caso;
ma l'idea dell'omicidio gli cagionò un orrore pretto e immediato.
E quantunque, per quella funesta docilità degli
animi appassionati all'affermare appassionato di molti,
fosse persuasissimo che il vicario era la cagion principale
della fame, il nemico de' poveri, pure, avendo, al primo
moversi della turba, sentita a caso qualche parola
299
che indicava la volontà di fare ogni sforzo per salvarlo,
s'era subito proposto d'aiutare anche lui un'opera tale; e,
con quest'intenzione, s'era cacciato, quasi fino a quella
porta, che veniva travagliata in cento modi. Chi con
ciottoli picchiava su' chiodi della serratura, per isconficcarla;
altri, con pali e scarpelli e martelli, cercavano di
lavorar più in regola: altri poi, con pietre, con coltelli
spuntati, con chiodi, con bastoni, con l'unghie, non
avendo altro, scalcinavano e sgretolavano il muro, e
s'ingegnavano di levare i mattoni, e fare una breccia.
Quelli che non potevano aiutare, facevan coraggio con
gli urli; ma nello stesso tempo, con lo star lì a pigiare,
impicciavan di più il lavoro già impicciato dalla gara disordinata
de' lavoranti: giacché, per grazia del cielo, accade
talvolta anche nel male quella cosa troppo frequente
nel bene, che i fautori più ardenti divengano un impedimento.
I magistrati ch'ebbero i primi l'avviso di quel che accadeva,
spediron subito a chieder soccorso al comandante
del castello, che allora si diceva di porta Giovia; il
quale mandò alcuni soldati. Ma, tra l'avviso, e l'ordine, e
il radunarsi, e il mettersi in cammino, e il cammino, essi
arrivarono che la casa era già cinta di vasto assedio; e
fecero alto lontano da quella, all'estremità della folla.
L'ufiziale che li comandava, non sapeva che partito
prendere. Lì non era altro che una, lasciatemi dire, accozzaglia
di gente varia d'età e di sesso, che stava a vedere.
All'intimazioni che gli venivan fatte, di sbandarsi,
e di dar luogo, rispondevano con un cupo e lungo mor-
300
morìo; nessuno si moveva. Far fuoco sopra quella ciurma,
pareva all'ufiziale cosa non solo crudele, ma piena
di pericolo; cosa che, offendendo i meno terribili, avrebbe
irritato i molti violenti: e del resto, non aveva una
tale istruzione. Aprire quella prima folla, rovesciarla a
destra e a sinistra, e andare avanti a portar la guerra a
chi la faceva, sarebbe stata la meglio; ma riuscirvi, lì
stava il punto. Chi sapeva se i soldati avrebber potuto
avanzarsi uniti e ordinati? Che se, in vece di romper la
folla, si fossero sparpagliati loro tra quella, si sarebber
trovati a sua discrezione, dopo averla aizzata. L'irresolutezza
del comandante e l'immobilità de' soldati parve, a
diritto o a torto, paura. La gente che si trovavan vicino a
loro, si contentavano di guardargli in viso, con un'aria,
come si dice, di me n'impipo; quelli ch'erano un po' più
lontani, non se ne stavano di provocarli, con visacci e
con grida di scherno; più in là, pochi sapevano o si curavano
che ci fossero; i guastatori seguitavano a smurare,
senz'altro pensiero che di riuscir presto nell'impresa; gli
spettatori non cessavano d'animarla con gli urli.
Spiccava tra questi, ed era lui stesso spettacolo, un
vecchio mal vissuto, che, spalancando due occhi affossati
e infocati, contraendo le grinze a un sogghigno di
compiacenza diabolica, con le mani alzate sopra una canizie
vituperosa, agitava in aria un martello, una corda,
quattro gran chiodi, con che diceva di volere attaccare il
vicario a un battente della sua porta, ammazzato che
fosse.
– Oibò! vergogna! – scappò fuori Renzo, inorridito a
301
quelle parole, alla vista di tant'altri visi che davan segno
d'approvarle, e incoraggito dal vederne degli altri, sui
quali, benché muti, traspariva lo stesso orrore del quale
era compreso lui. – Vergogna! Vogliam noi rubare il mestiere
al boia? assassinare un cristiano? Come volete che
Dio ci dia del pane, se facciamo di queste atrocità? Ci
manderà de' fulmini, e non del pane!
– Ah cane! ah traditor della patria! – gridò, voltandosi
a Renzo, con un viso da indemoniato, un di coloro che
avevan potuto sentire tra il frastono quelle sante parole.
– Aspetta, aspetta! È un servitore del vicario, travestito
da contadino: è una spia: dàlli, dàlli! – Cento voci si
spargono all'intorno. – Cos'è? dov'è? chi è? Un servitore
del vicario. Una spia. Il vicario travestito da contadino,
che scappa. Dov'è? dov'è? dàlli, dàlli!
Renzo ammutolisce, diventa piccino piccino, vorrebbe
sparire; alcuni suoi vicini lo prendono in mezzo; e
con alte e diverse grida cercano di confondere quelle
voci nemiche e omicide. Ma ciò che più di tutto lo servì
fu un – largo, largo, – che si sentì gridar lì vicino: – largo!
è qui l'aiuto: largo, ohe!
Cos'era? Era una lunga scala a mano, che alcuni portavano,
per appoggiarla alla casa, e entrarci da una finestra.
Ma per buona sorte, quel mezzo, che avrebbe resa
la cosa facile, non era facile esso a mettere in opera. I
portatori, all'una e all'altra cima, e di qua e di là della
macchina, urtati, scompigliati, divisi dalla calca, andavano
a onde: uno, con la testa tra due scalini, e gli staggi
sulle spalle, oppresso come sotto un giogo scosso, mug-
302
ghiava; un altro veniva staccato dal carico con una spinta;
la scala abbandonata picchiava spalle, braccia, costole:
pensate cosa dovevan dire coloro de' quali erano. Altri
sollevano con le mani il peso morto, vi si caccian sotto,
se lo mettono addosso, gridando: – animo! andiamo!
– La macchina fatale s'avanza balzelloni, e serpeggiando.
Arrivò a tempo a distrarre e a disordinare i nemici di
Renzo, il quale profittò della confusione nata nella confusione;
e, quatto quatto sul principio, poi giocando di
gomita a più non posso, s'allontanò da quel luogo, dove
non c'era buon'aria per lui, con l'intenzione anche d'uscire,
più presto che potesse, dal tumulto, e d'andar davvero
a trovare o a aspettare il padre Bonaventura.
Tutt'a un tratto, un movimento straordinario cominciato
a una estremità, si propaga per la folla, una voce si
sparge, viene avanti di bocca in bocca: – Ferrer! Ferrer!
– Una maraviglia, una gioia, una rabbia, un'inclinazione,
una ripugnanza, scoppiano per tutto dove arriva quel
nome; chi lo grida, chi vuol soffogarlo; chi afferma, chi
nega, chi benedice, chi bestemmia.
– È qui Ferrer! – Non è vero, non è vero! – Sì, sì; viva
Ferrer! quello che ha messo il pane a buon mercato. –
No, no! – È qui, è qui in carrozza. – Cosa importa? che
c'entra lui? non vogliamo nessuno! – Ferrer! viva Ferrer!
l'amico della povera gente! viene per condurre in
prigione il vicario. – No, no: vogliamo far giustizia noi:
indietro, indietro! – Sì, sì: Ferrer! venga Ferrer! in prigione
il vicario!
E tutti, alzandosi in punta di piedi, si voltano a guar-
303
dare da quella parte donde s'annunziava l'inaspettato arrivo.
Alzandosi tutti, vedevano né più né meno che se
fossero stati tutti con le piante in terra; ma tant'è, tutti
s'alzavano.
In fatti, all'estremità della folla, dalla parte opposta a
quella dove stavano i soldati, era arrivato in carrozza
Antonio Ferrer, il gran cancelliere; il quale, rimordendogli
probabilmente la coscienza d'essere co' suoi spropositi
e con la sua ostinazione, stato causa, o almeno occasione
di quella sommossa, veniva ora a cercar d'acquietarla,
e d'impedirne almeno il più terribile e irreparabile
effetto: veniva a spender bene una popolarità mal acquistata.
Ne' tumulti popolari c'è sempre un certo numero d'uomini
che, o per un riscaldamento di passione, o per una
persuasione fanatica, o per un disegno scellerato, o per
un maledetto gusto del soqquadro, fanno di tutto per
ispinger le cose al peggio; propongono o promovono i
più spietati consigli, soffian nel fuoco ogni volta che
principia a illanguidire: non è mai troppo per costoro;
non vorrebbero che il tumulto avesse né fine né misura.
Ma per contrappeso, c'è sempre anche un certo numero
d'altri uomini che, con pari ardore e con insistenza pari,
s'adoprano per produr l'effetto contrario: taluni mossi da
amicizia o da parzialità per le persone minacciate; altri
senz'altro impulso che d'un pio e spontaneo orrore del
sangue e de' fatti atroci. Il cielo li benedica. In ciascuna
di queste due parti opposte, anche quando non ci siano
concerti antecedenti, l'uniformità de' voleri crea un con-
304
certo istantaneo nell'operazioni. Chi forma poi la massa,
e quasi il materiale del tumulto, è un miscuglio accidentale
d'uomini, che, più o meno, per gradazioni indefinite,
tengono dell'uno e dell'altro estremo: un po' riscaldati,
un po' furbi, un po' inclinati a una certa giustizia, come
l'intendon loro, un po' vogliosi di vederne qualcheduna
grossa, pronti alla ferocia e alla misericordia, a detestare
e ad adorare, secondo che si presenti l'occasione di provar
con pienezza l'uno o l'altro sentimento; avidi ogni
momento di sapere, di credere qualche cosa grossa, bisognosi
di gridare, d'applaudire a qualcheduno, o d'urlargli
dietro. Viva e moia, son le parole che mandan fuori
più volentieri; e chi è riuscito a persuaderli che un tale
non meriti d'essere squartato, non ha bisogno di spender
più parole per convincerli che sia degno d'esser portato
in trionfo: attori, spettatori, strumenti, ostacoli, secondo
il vento; pronti anche a stare zitti, quando non sentan
più grida da ripetere, a finirla, quando manchino gl'istigatori,
a sbandarsi, quando molte voci concordi e non
contraddette abbiano detto: andiamo; e a tornarsene a
casa, domandandosi l'uno con l'altro: cos'è stato? Siccome
però questa massa, avendo la maggior forza, la può
dare a chi vuole, così ognuna delle due parti attive usa
ogni arte per tirarla dalla sua, per impadronirsene: sono
quasi due anime nemiche, che combattono per entrare in
quel corpaccio, e farlo movere. Fanno a chi saprà sparger
le voci più atte a eccitar le passioni, a dirigere i movimenti
a favore dell'uno o dell'altro intento; a chi saprà
più a proposito trovare le nuove che riaccendano gli
305
sdegni, o gli affievoliscano, risveglino le speranze o i
terrori; a chi saprà trovare il grido, che ripetuto dai più e
più forte, esprima, attesti e crei nello stesso tempo il
voto della pluralità, per l'una o per l'altra parte.
Tutta questa chiacchierata s'è fatta per venire a dire
che, nella lotta tra le due parti che si contendevano il
voto della gente affollata alla casa del vicario, l'apparizione
d'Antonio Ferrer diede, quasi in un momento, un
gran vantaggio alla parte degli umani, la quale era manifestamente
al di sotto, e, un po' più che quel soccorso
fosse tardato, non avrebbe avuto più, né forza, né motivo
di combattere. L'uomo era gradito alla moltitudine,
per quella tariffa di sua invenzione così favorevole a'
compratori, e per quel suo eroico star duro contro ogni
ragionamento in contrario. Gli animi già propensi erano
ora ancor più innamorati dalla fiducia animosa del vecchio
che, senza guardie, senza apparato, veniva così a
trovare, ad affrontare una moltitudine irritata e procellosa.
Faceva poi un effetto mirabile il sentire che veniva a
condurre in prigione il vicario: così il furore contro costui,
che si sarebbe scatenato peggio, chi l'avesse preso
con le brusche, e non gli avesse voluto conceder nulla,
ora, con quella promessa di soddisfazione, con quell'osso
in bocca, s'acquietava un poco, e dava luogo agli altri
opposti sentimenti, che sorgevano in una gran parte degli
animi.
I partigiani della pace, ripreso fiato, secondavano Ferrer
in cento maniere: quelli che si trovavan vicini a lui,
eccitando e rieccitando col loro il pubblico applauso, e
306
cercando insieme di far ritirare la gente, per aprire il
passo alla carrozza; gli altri, applaudendo, ripetendo e
facendo passare le sue parole, o quelle che a lor parevano
le migliori che potesse dire, dando sulla voce ai furiosi
ostinati, e rivolgendo contro di loro la nuova passione
della mobile adunanza. – Chi è che non vuole che
si dica: viva Ferrer? Tu non vorresti eh, che il pane fosse
a buon mercato? Son birboni che non vogliono una giustizia
da cristiani: e c'è di quelli che schiamazzano più
degli altri, per fare scappare il vicario. In prigione il vicario!
Viva Ferrer! Largo a Ferrer! – E crescendo sempre
più quelli che parlavan così, s'andava a proporzione
abbassando la baldanza della parte contraria; di maniera
che i primi dal predicare vennero anche a dar sulle mani
a quelli che diroccavano ancora, a cacciarli indietro, a
levar loro dall'unghie gli ordigni. Questi fremevano, minacciavano
anche, cercavan di rifarsi; ma la causa del
sangue era perduta: il grido che predominava era: prigione,
giustizia, Ferrer! Dopo un po' di dibattimento, coloro
furon respinti: gli altri s'impadroniron della porta, e
per tenerla difesa da nuovi assalti, e per prepararvi l'adito
a Ferrer; e alcuno di essi, mandando dentro una voce
a quelli di casa (fessure non ne mancava), gli avvisò che
arrivava soccorso, e che facessero star pronto il vicario,
– per andar subito... in prigione: ehm, avete inteso?
– È quel Ferrer che aiuta a far le gride? – domandò a
un nuovo vicino il nostro Renzo, che si rammentò del
vidit Ferrer che il dottore gli aveva gridato all'orecchio,
facendoglielo vedere in fondo di quella tale.
307
– Già: il gran cancelliere – gli fu risposto.
– È un galantuomo, n'è vero?
– Eccome se è un galantuomo! è quello che aveva
messo il pane a buon mercato; e gli altri non hanno voluto;
e ora viene a condurre in prigione il vicario, che
non ha fatto le cose giuste.
Non fa bisogno di dire che Renzo fu subito per Ferrer.
Volle andargli incontro addirittura: la cosa non era facile;
ma con certe sue spinte e gomitate da alpigiano, riuscì
a farsi far largo, e a arrivare in prima fila, proprio di
fianco alla carrozza.
Era questa già un po' inoltrata nella folla; e in quel
momento stava ferma, per uno di quegl'incagli inevitabili
e frequenti, in un'andata di quella sorte. Il vecchio
Ferrer presentava ora all'uno, ora all'altro sportello, un
viso tutto umile, tutto ridente, tutto amoroso, un viso
che aveva tenuto sempre in serbo per quando si trovasse
alla presenza di don Filippo IV; ma fu costretto a spenderlo
anche in quest'occasione. Parlava anche; ma il
chiasso e il ronzio di tante voci, gli evviva stessi che si
facevano a lui, lasciavano ben poco e a ben pochi sentir
le sue parole. S'aiutava dunque co' gesti, ora mettendo la
punta delle mani sulle labbra, a prendere un bacio che le
mani, separandosi subito, distribuivano a destra e a sinistra
in ringraziamento alla pubblica benevolenza; ora
stendendole e movendole lentamente fuori d'uno sportello,
per chiedere un po' di luogo; ora abbassandole garbatamente,
per chiedere un po' di silenzio. Quando n'aveva
ottenuto un poco, i più vicini sentivano e ripeteva-
308
no le sue parole: – pane, abbondanza: vengo a far giustizia:
un po' di luogo di grazia –. Sopraffatto poi e come
soffogato dal fracasso di tante voci, dalla vista di tanti
visi fitti, di tant'occhi addosso a lui, si tirava indietro un
momento, gonfiava le gote, mandava un gran soffio, e
diceva tra sé: "por mi vida, que de gente!" – Viva Ferrer!
Non abbia paura. Lei è un galantuomo. Pane, pane!
– Sì; pane, pane, – rispondeva Ferrer: – abbondanza;
lo prometto io, – e metteva la mano al petto.
– Un po' di luogo, – aggiungeva subito: – vengo per
condurlo in prigione, per dargli il giusto gastigo che si
merita: – e soggiungeva sottovoce: – si es culpable –.
Chinandosi poi innanzi verso il cocchiere, gli diceva in
fretta: – adelante, Pedro, si puedes.
Il cocchiere sorrideva anche lui alla moltitudine, con
una grazia affettuosa, come se fosse stato un gran personaggio;
e con un garbo ineffabile, dimenava adagio adagio
la frusta, a destra e a sinistra, per chiedere agl'incomodi
vicini che si ristringessero e si ritirassero un poco.
– Di grazia, – diceva anche lui, – signori miei, un po' di
luogo, un pochino; appena appena da poter passare.
Intanto i benevoli più attivi s'adopravano a far fare il
luogo chiesto così gentilmente. Alcuni davanti ai cavalli
facevano ritirar le persone, con buone parole, con un
mettere le mani sui petti, con certe spinte soavi: – in là,
via, un po' di luogo, signori –; alcuni facevan lo stesso
dalle due parti della carrozza, perché potesse passare
senza arrotar piedi, né ammaccar mostacci; che, oltre il
male delle persone, sarebbe stato porre a un gran repen-
309
taglio l'auge d'Antonio Ferrer.
Renzo, dopo essere stato qualche momento a vagheggiare
quella decorosa vecchiezza, conturbata un po' dall'angustia,
aggravata dalla fatica, ma animata dalla sollecitudine,
abbellita, per dir così, dalla speranza di togliere
un uomo all'angosce mortali, Renzo, dico, mise da
parte ogni pensiero d'andarsene; e si risolvette d'aiutare
Ferrer, e di non abbandonarlo, fin che non fosse ottenuto
l'intento. Detto fatto, si mise con gli altri a far far largo;
e non era certo de' meno attivi. Il largo si fece; – venite
pure avanti, – diceva più d'uno al cocchiere, ritirandosi
o andando a fargli un po' di strada più innanzi. – Adelante,
presto, con juicio, – gli disse anche il padrone; e
la carrozza si mosse. Ferrer, in mezzo ai saluti che scialacquava
al pubblico in massa, ne faceva certi particolari
di ringraziamento, con un sorriso d'intelligenza, a
quelli che vedeva adoprarsi per lui: e di questi sorrisi ne
toccò più d'uno a Renzo, il quale per verità se li meritava,
e serviva in quel giorno il gran cancelliere meglio
che non avrebbe potuto fare il più bravo de' suoi segretari.
Al giovane montanaro invaghito di quella buona
grazia, pareva quasi d'aver fatto amicizia con Antonio
Ferrer.
La carrozza, una volta incamminata, seguitò poi, più
o meno adagio, e non senza qualche altra fermatina. Il
tragitto non era forse più che un tiro di schioppo; ma riguardo
al tempo impiegatovi, avrebbe potuto parere un
viaggetto, anche a chi non avesse avuto la santa fretta di
Ferrer. La gente si moveva, davanti e di dietro, a destra
310
e a sinistra della carrozza, a guisa di cavalloni intorno a
una nave che avanza nel forte della tempesta. Più acuto,
più scordato, più assordante di quello della tempesta era
il frastono. Ferrer, guardando ora da una parte, ora dall'altra;
atteggiandosi e gestendo insieme, cercava d'intender
qualche cosa, per accomodar le risposte al bisogno;
voleva far alla meglio un po' di dialogo con quella
brigata d'amici; ma la cosa era difficile, la più difficile
forse che gli fosse ancora capitata, in tant'anni di grancancellierato.
Ogni tanto però, qualche parola, anche
qualche frase, ripetuta da un crocchio nel suo passaggio,
gli si faceva sentire, come lo scoppio d'un razzo più forte
si fa sentire nell'immenso scoppiettìo d'un fuoco artifiziale.
E lui, ora ingegnandosi di rispondere in modo
soddisfacente a queste grida, ora dicendo a buon conto
le parole che sapeva dover esser più accette, o che qualche
necessità istantanea pareva richiedere, parlò anche
lui per tutta la strada. – Sì, signori; pane, abbondanza.
Lo condurrò io in prigione: sarà gastigato... si es culpable.
Sì, sì, comanderò io: il pane a buon mercato. Asi
es... così è, voglio dire: il re nostro signore non vuole
che codesti fedelissimi vassalli patiscan la fame. Ox!
ox! guardaos: non si facciano male, signori. Pedro, adelante
con juicio. Abbondanza, abbondanza. Un po' di
luogo, per carità. Pane, pane. In prigione, in prigione.
Cosa? – domandava poi a uno che s'era buttato mezzo
dentro lo sportello, a urlargli qualche suo consiglio o
preghiera o applauso che fosse. Ma costui, senza poter
neppure ricevere il "cosa?" era stato tirato indietro da
311
uno che lo vedeva lì lì per essere schiacciato da una
rota. Con queste botte e risposte, tra le incessanti acclamazioni,
tra qualche fremito anche d'opposizione, che si
faceva sentire qua e là, ma era subito soffogato, ecco
alla fine Ferrer arrivato alla casa, per opera principalmente
di que' buoni ausiliari.
Gli altri che, come abbiam detto, eran già lì con le
medesime buone intenzioni, avevano intanto lavorato a
fare e a rifare un po' di piazza. Prega, esorta, minaccia;
pigia, ripigia, incalza di qua e di là, con quel raddoppiare
di voglia, e con quel rinnovamento di forze che viene
dal veder vicino il fine desiderato; gli era finalmente
riuscito di divider la calca in due, e poi di spingere indietro
le due calche; tanto che, tra la porta e la carrozza,
che vi si fermò davanti, v'era un piccolo spazio voto.
Renzo, che, facendo un po' da battistrada, un po' da
scorta, era arrivato con la carrozza, poté collocarsi in
una di quelle due frontiere di benevoli, che facevano,
nello stesso tempo, ala alla carrozza e argine alle due
onde prementi di popolo. E aiutando a rattenerne una
con le poderose sue spalle, si trovò anche in un bel posto
per poter vedere.
Ferrer mise un gran respiro, quando vide quella piazzetta
libera, e la porta ancor chiusa. Chiusa qui vuol dire
non aperta; del resto i gangheri eran quasi sconficcati
fuor de' pilastri: i battenti scheggiati, ammaccati, sforzati
e scombaciati nel mezzo lasciavano veder fuori da un
largo spiraglio un pezzo di catenaccio storto, allentato, e
quasi divelto, che, se vogliam dir così, li teneva insieme.
312
Un galantuomo s'era affacciato a quel fesso, a gridar che
aprissero; un altro spalancò in fretta lo sportello della
carrozza: il vecchio mise fuori la testa, s'alzò, e afferrando
con la destra il braccio di quel galantuomo, uscì, e
scese sul predellino.
La folla, da una parte e dall'altra, stava tutta in punta
di piedi per vedere: mille visi, mille barbe in aria: la curiosità
e l'attenzione generale creò un momento di generale
silenzio. Ferrer, fermatosi quel momento sul predellino,
diede un'occhiata in giro, salutò con un inchino la
moltitudine, come da un pulpito, e messa la mano sinistra
al petto, gridò: – pane e giustizia –; e franco, diritto,
togato, scese in terra, tra l'acclamazioni che andavano
alle stelle. Intanto quelli di dentro avevano aperto, ossia
avevan finito d'aprire, tirando via il catenaccio insieme
con gli anelli già mezzi sconficcati, e allargando lo spiraglio,
appena quanto bastava per fare entrare il desideratissimo
ospite. – Presto, presto, – diceva lui: – aprite
bene, ch'io possa entrare: e voi, da bravi, tenete indietro
la gente; non mi lasciate venire addosso... per l'amor del
cielo! Serbate un po' di largo per tra poco. Ehi! ehi! signori,
un momento, – diceva poi ancora a quelli di dentro:
– adagio con quel battente, lasciatemi passare: eh! le
mie costole; vi raccomando le mie costole. Chiudete
ora: no; eh! eh! la toga! la toga! – Sarebbe in fatti rimasta
presa tra i battenti, se Ferrer non n'avesse ritirato con
molta disinvoltura lo strascico, che disparve come la
coda d'una serpe, che si rimbuca inseguita.
Riaccostati i battenti, furono anche riappuntellati alla
313
meglio. Di fuori, quelli che s'eran costituiti guardia del
corpo di Ferrer, lavoravano di spalle, di braccia e di grida,
a mantener la piazza vota, pregando in cuor loro il
Signore che lo facesse far presto.
– Presto, presto, – diceva anche Ferrer di dentro, sotto
il portico, ai servitori, che gli si eran messi d'intorno ansanti,
gridando: – sia benedetto! ah eccellenza! oh eccellenza!
uh eccellenza!
– Presto, presto, – ripeteva Ferrer: – dov'è questo benedett'uomo?
Il vicario scendeva le scale, mezzo strascicato e mezzo
portato da altri suoi servitori, bianco come un panno
lavato. Quando vide il suo aiuto, mise un gran respiro;
gli tornò il polso, gli scorse un po' di vita nelle gambe,
un po' di colore sulle gote; e corse, come poté, verso
Ferrer, dicendo: – sono nelle mani di Dio e di vostra eccellenza.
Ma come uscir di qui? Per tutto c'è gente che
mi vuol morto.
– Venga usted con migo, e si faccia coraggio: qui fuori
c'è la mia carrozza; presto, presto –. Lo prese per la
mano, e lo condusse verso la porta, facendogli coraggio
tuttavia; ma diceva intanto tra sé: "aqui està el busilis;
Dios nos valga!"
La porta s'apre; Ferrer esce il primo; l'altro dietro,
rannicchiato, attaccato, incollato alla toga salvatrice,
come un bambino alla sottana della mamma. Quelli che
avevan mantenuta la piazza vota, fanno ora, con un alzar
di mani, di cappelli, come una rete, una nuvola, per
sottrarre alla vista pericolosa della moltitudine il vica-
314
rio; il quale entra il primo nella carrozza, e vi si rimpiatta
in un angolo. Ferrer sale dopo; lo sportello vien chiuso.
La moltitudine vide in confuso, riseppe, indovinò
quel ch'era accaduto; e mandò un urlo d'applausi e d'imprecazioni.
La parte della strada che rimaneva da farsi, poteva parer
la più difficile e la più pericolosa. Ma il voto pubblico
era abbastanza spiegato per lasciar andare in prigione
il vicario; e nel tempo della fermata, molti di quelli che
avevano agevolato l'arrivo di Ferrer, s'eran tanto ingegnati
a preparare e a mantener come una corsìa nel mezzo
della folla, che la carrozza poté, questa seconda volta,
andare un po' più lesta, e di seguito. Di mano in
mano che s'avanzava, le due folle rattenute dalle parti, si
ricadevano addosso e si rimischiavano, dietro a quella.
Ferrer, appena seduto, s'era chinato per avvertire il vicario,
che stesse ben rincantucciato nel fondo, e non si
facesse vedere, per l'amor del cielo; ma l'avvertimento
era superfluo. Lui, in vece, bisognava che si facesse vedere,
per occupare e attirare a sé tutta l'attenzione del
pubblico. E per tutta questa gita, come nella prima, fece
al mutabile uditorio un discorso, il più continuo nel tempo,
e il più sconnesso nel senso, che fosse mai; interrompendolo
però ogni tanto con qualche parolina spagnola,
che in fretta in fretta si voltava a bisbigliar nell'orecchio
del suo acquattato compagno. – Sì, signori; pane
e giustizia: in castello, in prigione, sotto la mia guardia.
Grazie, grazie, grazie tante. No, no: non iscapperà. Por
ablandarlos. È troppo giusto; s'esaminerà, si vedrà. An-
315
ch'io voglio bene a lor signori. Un gastigo severo. Esto
lo digo por su bien. Una meta giusta, una meta onesta, e
gastigo agli affamatori. Si tirin da parte, di grazia. Sì, sì;
io sono un galantuomo, amico del popolo. Sarà gastigato:
è vero, è un birbante, uno scellerato. Perdone, usted.
La passerà male, la passerà male... si es culpable. Sì, sì,
li faremo rigar diritto i fornai. Viva il re, e i buoni milanesi,
suoi fedelissimi vassalli! Sta fresco, sta fresco.
Animo; estamos ya quasi fuera.
Avevano in fatti attraversata la maggior calca, e già
eran vicini a uscir al largo, del tutto. Lì Ferrer, mentre
cominciava a dare un po' di riposo a' suoi polmoni, vide
il soccorso di Pisa, que' soldati spagnoli, che però sulla
fine non erano stati affatto inutili, giacché sostenuti e diretti
da qualche cittadino, avevano cooperato a mandare
in pace un po' di gente, e a tenere il passo libero all'ultima
uscita. All'arrivar della carrozza, fecero ala, e presentaron
l'arme al gran cancelliere, il quale fece anche
qui un saluto a destra, un saluto a sinistra; e all'ufiziale,
che venne più vicino a fargli il suo, disse, accompagnando
le parole con un cenno della destra: – beso a usted las
manos –: parole che l'ufiziale intese per quel che volevano
dir realmente, cioè: m'avete dato un bell'aiuto! In
risposta, fece un altro saluto, e si ristrinse nelle spalle.
Era veramente il caso di dire: cedant arma togae; ma
Ferrer non aveva in quel momento la testa a citazioni: e
del resto sarebbero state parole buttate via, perché l'ufiziale
non intendeva il latino.
A Pedro, nel passar tra quelle due file di micheletti,
316
tra que' moschetti così rispettosamente alzati, gli tornò
in petto il cuore antico. Si riebbe affatto dallo sbalordimento,
si rammentò chi era, e chi conduceva; e gridando:
– ohe! ohe! – senz'aggiunta d'altre cerimonie, alla
gente ormai rada abbastanza per poter esser trattata così,
e sferzando i cavalli, fece loro prender la rincorsa verso
il castello.
– Levantese, levantese; estàmos ya fuera, – disse Ferrer
al vicario; il quale, rassicurato dal cessar delle grida,
e dal rapido moto della carrozza, e da quelle parole, si
svolse, si sgruppò, s'alzò; e riavutosi alquanto, cominciò
a render grazie, grazie e grazie al suo liberatore. Questi,
dopo essersi condoluto con lui del pericolo e rallegrato
della salvezza: – ah! – esclamò, battendo la mano sulla
sua zucca monda, – que dirà de esto su excelencia, che
ha già tanto la luna a rovescio, per quel maledetto Casale,
che non vuole arrendersi? Que dirà el conde duque,
che piglia ombra se una foglia fa più rumore del solito?
Que dirà el rey nuestro señor, che pur qualche cosa bisognerà
che venga a risapere d'un fracasso così? E sarà poi
finito? Dios lo sabe. – Ah! per me, non voglio più impicciarmene,
– diceva il vicario: – me ne chiamo fuori;
rassegno la mia carica nelle mani di vostra eccellenza, e
vo a vivere in una grotta, sur una montagna, a far l'eremita,
lontano, lontano da questa gente bestiale.
– Usted farà quello che sarà più conveniente por el
servicio de su magestad, – rispose gravemente il gran
cancelliere.
– Sua maestà non vorrà la mia morte, – replicava il
317
vicario: – in una grotta, in una grotta; lontano da costoro.
Che avvenisse poi di questo suo proponimento non lo
dice il nostro autore, il quale, dopo avere accompagnato
il pover'uomo in castello, non fa più menzione de' fatti
suoi.
318
CAPITOLO XIV
La folla rimasta indietro cominciò a sbandarsi, a diramarsi
a destra e a sinistra, per questa e per quella strada.
Chi andava a casa, a accudire anche alle sue faccende;
chi s'allontanava, per respirare un po' al largo, dopo tante
ore di stretta; chi, in cerca d'amici, per ciarlare de'
gran fatti della giornata. Lo stesso sgombero s'andava
facendo dall'altro sbocco della strada, nella quale la gente
restò abbastanza rada perché quel drappello di spagnoli
potesse, senza trovar resistenza, avanzarsi, e postarsi
alla casa del vicario. Accosto a quella stava ancor
condensato il fondaccio, per dir così, del tumulto; un
branco di birboni, che malcontenti d'una fine così fredda
e così imperfetta d'un così grand'apparato, parte brontolavano,
parte bestemmiavano, parte tenevan consiglio,
per veder se qualche cosa si potesse ancora intraprendere;
e, come per provare, andavano urtacchiando e pigiando
quella povera porta, ch'era stata di nuovo appuntellata
alla meglio. All'arrivar del drappello, tutti coloro,
chi diritto diritto, chi baloccandosi, e come a stento, se
n'andarono dalla parte opposta, lasciando il campo libero
a' soldati, che lo presero, e vi si postarono, a guardia
della casa e della strada. Ma tutte le strade del contorno
erano seminate di crocchi: dove c'eran due o tre persone
319
ferme, se ne fermavano tre, quattro, venti altre: qui qualcheduno
si staccava; là tutto un crocchio si moveva insieme:
era come quella nuvolaglia che talvolta rimane
sparsa, e gira per l'azzurro del cielo, dopo una burrasca;
e fa dire a chi guarda in su: questo tempo non è rimesso
bene. Pensate poi che babilonia di discorsi. Chi raccontava
con enfasi i casi particolari che aveva visti; chi raccontava
ciò che lui stesso aveva fatto; chi si rallegrava
che la cosa fosse finita bene, e lodava Ferrer, e pronosticava
guai seri per il vicario; chi, sghignazzando, diceva:
– non abbiate paura, che non l'ammazzeranno: il lupo
non mangia la carne del lupo –; chi più stizzosamente
mormorava che non s'eran fatte le cose a dovere, ch'era
un inganno, e ch'era stata una pazzia il far tanto chiasso,
per lasciarsi poi canzonare in quella maniera.
Intanto il sole era andato sotto, le cose diventavan tutte
d'un colore; e molti, stanchi della giornata e annoiati
di ciarlare al buio, tornavano verso casa. Il nostro giovine,
dopo avere aiutato il passaggio della carrozza, finché
c'era stato bisogno d'aiuto, e esser passato anche lui dietro
a quella, tra le file de' soldati, come in trionfo, si rallegrò
quando la vide correr liberamente, e fuor di pericolo;
fece un po' di strada con la folla, e n'uscì, alla prima
cantonata, per respirare anche lui un po' liberamente.
Fatto ch'ebbe pochi passi al largo, in mezzo all'agitazione
di tanti sentimenti, di tante immagini, recenti e confuse,
sentì un gran bisogno di mangiare e di riposarsi; e
cominciò a guardare in su, da una parte e dall'altra, cercando
un'insegna d'osteria; giacché, per andare al con-
320
vento de' cappuccini, era troppo tardi. Camminando così
con la testa per aria, si trovò a ridosso a un crocchio; e
fermatosi, sentì che vi discorrevan di congetture, di disegni,
per il giorno dopo. Stato un momento a sentire,
non poté tenersi di non dire anche lui la sua; parendogli
che potesse senza presunzione proporre qualche cosa
chi aveva fatto tanto. E persuaso, per tutto ciò che aveva
visto in quel giorno, che ormai, per mandare a effetto
una cosa, bastasse farla entrare in grazia a quelli che giravano
per le strade, – signori miei! – gridò, in tono d'esordio:
– devo dire anch'io il mio debol parere? Il mio
debol parere è questo: che non è solamente nell'affare
del pane che si fanno delle bricconerie: e giacché oggi
s'è visto chiaro che, a farsi sentire, s'ottiene quel che è
giusto; bisogna andar avanti così, fin che non si sia messo
rimedio a tutte quelle altre scelleratezze, e che il
mondo vada un po' più da cristiani. Non è vero, signori
miei, che c'è una mano di tiranni, che fanno proprio al
rovescio de' dieci comandamenti, e vanno a cercar la
gente quieta, che non pensa a loro, per farle ogni male, e
poi hanno sempre ragione? anzi quando n'hanno fatta
una più grossa del solito, camminano con la testa più
alta, che par che gli s'abbia a rifare il resto? Già anche in
Milano ce ne dev'essere la sua parte.
– Pur troppo, – disse una voce.
– Lo dicevo io, – riprese Renzo: – già le storie si raccontano
anche da noi. E poi la cosa parla da sé. Mettiamo,
per esempio, che qualcheduno di costoro che voglio
dir io stia un po' in campagna, un po' in Milano: se è un
321
diavolo là, non vorrà esser un angiolo qui; mi pare.
Dunque mi dicano un poco, signori miei, se hanno mai
visto uno di questi col muso all'inferriata. E quel che è
peggio (e questo lo posso dir io di sicuro), è che le gride
ci sono, stampate, per gastigarli: e non già gride senza
costrutto; fatte benissimo, che noi non potremmo trovar
niente di meglio; ci son nominate le bricconerie chiare,
proprio come succedono; e a ciascheduna, il suo buon
gastigo. E dice: sia chi si sia, vili e plebei, e che so io.
Ora, andate a dire ai dottori, scribi e farisei, che vi facciano
far giustizia, secondo che canta la grida: vi dànno
retta come il papa ai furfanti: cose da far girare il cervello
a qualunque galantuomo. Si vede dunque chiaramente
che il re, e quelli che comandano, vorrebbero che i birboni
fossero gastigati; ma non se ne fa nulla, perché c'è
una lega. Dunque bisogna romperla; bisogna andar domattina
da Ferrer, che quello è un galantuomo, un signore
alla mano; e oggi s'è potuto vedere com'era contento
di trovarsi con la povera gente, e come cercava di sentir
le ragioni che gli venivan dette, e rispondeva con buona
grazia. Bisogna andar da Ferrer, e dirgli come stanno le
cose; e io, per la parte mia, gliene posso raccontar delle
belle; che ho visto io, co' miei occhi, una grida con tanto
d'arme in cima, ed era stata fatta da tre di quelli che possono,
che d'ognuno c'era sotto il suo nome bell'e stampato,
e uno di questi nomi era Ferrer, visto da me, co'
miei occhi: ora, questa grida diceva proprio le cose giuste
per me; e un dottore al quale io gli dissi che dunque
mi facesse render giustizia, com'era l'intenzione di que'
322
tre signori, tra i quali c'era anche Ferrer, questo signor
dottore, che m'aveva fatto veder la grida lui medesimo,
che è il più bello, ah! ah! pareva che gli dicessi delle
pazzie. Son sicuro che, quando quel caro vecchione sentirà
queste belle cose; che lui non le può saper tutte, specialmente
quelle di fuori; non vorrà più che il mondo
vada così, e ci metterà un buon rimedio. E poi, anche
loro, se fanno le gride, devono aver piacere che s'ubbidisca:
che è anche un disprezzo, un pitaffio col loro nome,
contarlo per nulla. E se i prepotenti non vogliono abbassar
la testa, e fanno il pazzo, siam qui noi per aiutarlo,
come s'è fatto oggi. Non dico che deva andar lui in giro,
in carrozza, ad acchiappar tutti i birboni, prepotenti e tiranni:
sì; ci vorrebbe l'arca di Noè. Bisogna che lui comandi
a chi tocca, e non solamente in Milano, ma per
tutto, che faccian le cose conforme dicon le gride; e formare
un buon processo addosso a tutti quelli che hanno
commesso di quelle bricconerie; e dove dice prigione,
prigione; dove dice galera, galera; e dire ai podestà che
faccian davvero; se no, mandarli a spasso, e metterne de'
meglio: e poi, come dico, ci saremo anche noi a dare
una mano. E ordinare a' dottori che stiano a sentire i poveri
e parlino in difesa della ragione. Dico bene, signori
miei?
Renzo aveva parlato tanto di cuore, che, fin dall'esordio,
una gran parte de' radunati, sospeso ogni altro discorso,
s'eran rivoltati a lui; e, a un certo punto, tutti erano
divenuti suoi uditori. Un grido confuso d'applausi, di
– bravo: sicuro: ha ragione: è vero pur troppo, – fu come
323
la risposta dell'udienza. Non mancaron però i critici. –
Eh sì, – diceva uno: – dar retta a' montanari: son tutti
avvocati –; e se ne andava. – Ora, – mormorava un altro,
– ogni scalzacane vorrà dir la sua; e a furia di metter
carne a fuoco, non s'avrà il pane a buon mercato; che è
quello per cui ci siam mossi –. Renzo però non sentì che
i complimenti; chi gli prendeva una mano, chi gli prendeva
l'altra. – A rivederci a domani. – Dove? – Sulla
piazza del duomo. – Va bene. – Va bene. – E qualcosa si
farà. – E qualcosa si farà.
– Chi è di questi bravi signori che voglia insegnarmi
un'osteria, per mangiare un boccone, e dormire da povero
figliuolo? – disse Renzo.
– Son qui io a servirvi, quel bravo giovine, – disse
uno, che aveva ascoltata attentamente la predica, e non
aveva detto ancor nulla. – Conosco appunto un'osteria
che farà al caso vostro; e vi raccomanderò al padrone,
che è mio amico, e galantuomo.
– Qui vicino? – domandò Renzo. – Poco distante, –
rispose colui.
La radunata si sciolse; e Renzo, dopo molte strette di
mani sconosciute, s'avviò con lo sconosciuto, ringraziandolo
della sua cortesia.
– Di che cosa? – diceva colui: – una mano lava l'altra,
e tutt'e due lavano il viso. Non siamo obbligati a far servizio
al prossimo? – E camminando, faceva a Renzo, in
aria di discorso, ora una, ora un'altra domanda. – Non
per sapere i fatti vostri; ma voi mi parete molto stracco:
da che paese venite?
324
– Vengo, – rispose Renzo, – fino, fino da Lecco.
– Fin da Lecco? Di Lecco siete?
– Di Lecco... cioè del territorio.
– Povero giovine! per quanto ho potuto intendere da'
vostri discorsi, ve n'hanno fatte delle grosse.
– Eh! caro il mio galantuomo! ho dovuto parlare con
un po' di politica, per non dire in pubblico i fatti miei;
ma... basta, qualche giorno si saprà; e allora... Ma qui
vedo un'insegna d'osteria; e, in fede mia, non ho voglia
d'andar più lontano.
– No, no! venite dov'ho detto io, che c'è poco, – disse
la guida: – qui non istareste bene.
– Eh, sì; – rispose il giovine: – non sono un signorino
avvezzo a star nel cotone: qualcosa alla buona da mettere
in castello, e un saccone, mi basta: quel che mi preme
è di trovar presto l'uno e l'altro. Alla provvidenza! – Ed
entrò in un usciaccio, sopra il quale pendeva l'insegna
della luna piena. – Bene; vi condurrò qui, giacché vi
piace così, – disse lo sconosciuto; e gli andò dietro.
– Non occorre che v'incomodiate di più, – rispose
Renzo. – Però, – soggiunse, – se venite a bere un bicchiere
con me, mi fate piacere.
– Accetterò le vostre grazie, – rispose colui; e andò,
come più pratico del luogo, innanzi a Renzo, per un cortiletto;
s'accostò all'uscio che metteva in cucina, alzò il
saliscendi, aprì, e v'entrò col suo compagno. Due lumi a
mano, pendenti da due pertiche attaccate alla trave del
palco, vi spandevano una mezza luce. Molta gente era
seduta, non però in ozio, su due panche, di qua e di là
325
d'una tavola stretta e lunga, che teneva quasi tutta una
parte della stanza: a intervalli, tovaglie e piatti; a intervalli,
carte voltate e rivoltate, dadi buttati e raccolti; fiaschi
e bicchieri per tutto. Si vedevano anche correre berlinghe,
reali e parpagliole, che, se avessero potuto parlare,
avrebbero detto probabilmente: "noi eravamo stamattina
nella ciotola d'un fornaio, o nelle tasche di qualche
spettatore del tumulto, che tutt'intento a vedere come
andassero gli affari pubblici, si dimenticava di vigilar le
sue faccendole private". Il chiasso era grande. Un garzone
girava innanzi e indietro, in fretta e in furia, al servizio
di quella tavola insieme e tavoliere: l'oste era a sedere
sur una piccola panca, sotto la cappa del cammino,
occupato, in apparenza, in certe figure che faceva e disfaceva
nella cenere, con le molle; ma in realtà intento a
tutto ciò che accadeva intorno a lui. S'alzò, al rumore
del saliscendi; e andò incontro ai soprarrivati. Vista
ch'ebbe la guida, "maledetto!" disse tra sé: "che tu m'abbia
a venir sempre tra' piedi, quando meno ti vorrei!"
Data poi un'occhiata in fretta a Renzo, disse, ancora tra
sé: "non ti conosco; ma venendo con un tal cacciatore, o
cane o lepre sarai: quando avrai detto due parole, ti conoscerò".
Però, di queste riflessioni nulla trasparve sulla
faccia dell'oste, la quale stava immobile come un ritratto:
una faccia pienotta e lucente, con una barbetta folta,
rossiccia, e due occhietti chiari e fissi.
– Cosa comandan questi signori? – disse ad alta voce.
– Prima di tutto, un buon fiasco di vino sincero, – disse
Renzo: – e poi un boccone –. Così dicendo, si buttò a
326
sedere sur una panca, verso la cima della tavola, e mandò
un – ah! – sonoro, come se volesse dire: fa bene un
po' di panca, dopo essere stato, tanto tempo, ritto e in
faccende. Ma gli venne subito in mente quella panca e
quella tavola, a cui era stato seduto l'ultima volta, con
Lucia e con Agnese: e mise un sospiro. Scosse poi la testa,
come per iscacciar quel pensiero: e vide venir l'oste
col vino. Il compagno s'era messo a sedere in faccia a
Renzo. Questo gli mescé subito da bere, dicendo: per
bagnar le labbra –. E riempito l'altro bicchiere, lo tracannò
in un sorso.
– Cosa mi darete da mangiare? – disse poi all'oste.
– Ho dello stufato: vi piace? – disse questo.
– Sì, bravo; dello stufato.
– Sarete servito, – disse l'oste a Renzo; e al garzone:
– servite questo forestiero –. E s'avviò verso il cammino.
– Ma... – riprese poi, tornando verso Renzo: – ma
pane, non ce n'ho in questa giornata.
– Al pane, – disse Renzo, ad alta voce e ridendo, – ci
ha pensato la provvidenza –. E tirato fuori il terzo e ultimo
di que' pani raccolti sotto la croce di san Dionigi,
l'alzò per aria, gridando: – ecco il pane della provvidenza!
All'esclamazione, molti si voltarono; e vedendo quel
trofeo in aria, uno gridò: – viva il pane a buon mercato!
– A buon mercato? – disse Renzo: – gratis et amore.
– Meglio, meglio.
– Ma, – soggiunse subito Renzo, – non vorrei che lor
signori pensassero a male. Non è ch'io l'abbia, come si
327
suol dire, sgraffignato. L'ho trovato in terra; e se potessi
trovare anche il padrone, son pronto a pagarglielo.
– Bravo! bravo! – gridarono, sghignazzando più forte,
i compagnoni; a nessuno de' quali passò per la mente
che quelle parole fossero dette davvero.
– Credono ch'io canzoni; ma l'è proprio così, – disse
Renzo alla sua guida; e, girando in mano quel pane, soggiunse:
– vedete come l'hanno accomodato; pare una
schiacciata: ma ce n'era del prossimo! Se ci si trovavan
di quelli che han l'ossa un po' tenere, saranno stati freschi
–. E subito, divorati tre o quattro bocconi di quel
pane, gli mandò dietro un secondo bicchier di vino; e
soggiunse: – da sé non vuol andar giù questo pane. Non
ho avuto mai la gola tanto secca. S'è fatto un gran gridare!
– Preparate un buon letto a questo bravo giovine, –
disse la guida: – perché ha intenzione di dormir qui.
– Volete dormir qui? – domandò l'oste a Renzo, avvicinandosi
alla tavola.
– Sicuro, – rispose Renzo: – un letto alla buona; basta
che i lenzoli sian di bucato; perché son povero figliuolo,
ma avvezzo alla pulizia.
– Oh, in quanto a questo! – disse l'oste: andò al banco,
ch'era in un angolo della cucina; e ritornò, con un
calamaio e un pezzetto di carta bianca in una mano, e
una penna nell'altra.
– Cosa vuol dir questo? – esclamò Renzo, ingoiando
un boccone dello stufato che il garzone gli aveva messo
davanti, e sorridendo poi con maraviglia, soggiunse: – è
328
il lenzolo di bucato, codesto?
L'oste, senza rispondere, posò sulla tavola il calamaio
e la carta; poi appoggiò sulla tavola medesima il braccio
sinistro e il gomito destro; e, con la penna in aria, e il
viso alzato verso Renzo, gli disse: – fatemi il piacere di
dirmi il vostro nome, cognome e patria.
– Cosa? – disse Renzo: – cosa c'entrano codeste storie
col letto?
– Io fo il mio dovere, – disse l'oste, guardando in viso
alla guida: – noi siamo obbligati a render conto di tutte
le persone che vengono a alloggiar da noi: nome e cognome,
e di che nazione sarà, a che negozio viene, se ha
seco armi... quanto tempo ha di fermarsi in questa
città... Son parole della grida.
Prima di rispondere, Renzo votò un altro bicchiere:
era il terzo; e d'ora in poi ho paura che non li potremo
più contare. Poi disse: – ah ah! avete la grida! E io fo
conto d'esser dottor di legge; e allora so subito che caso
si fa delle gride.
– Dico davvero, – disse l'oste, sempre guardando il
muto compagno di Renzo; e, andato di nuovo al banco,
ne levò dalla cassetta un gran foglio, un proprio esemplare
della grida; e venne a spiegarlo davanti agli occhi
di Renzo.
– Ah! ecco! – esclamò questo, alzando con una mano
il bicchiere riempito di nuovo, e rivotandolo subito, e
stendendo poi l'altra mano, con un dito teso, verso la
grida: – ecco quel bel foglio di messale. Me ne rallegro
moltissimo. La conosco quell'arme; so cosa vuol dire
329
quella faccia d'ariano, con la corda al collo –. (In cima
alle gride si metteva allora l'arme del governatore; e in
quella di don Gonzalo Fernandez de Cordova, spiccava
un re moro incatenato per la gola). – Vuol dire, quella
faccia: comanda chi può, e ubbidisce chi vuole. Quando
questa faccia avrà fatto andare in galera il signor don...
basta, lo so io; come dice in un altro foglio di messale
compagno a questo; quando avrà fatto in maniera che un
giovine onesto possa sposare una giovine onesta che è
contenta di sposarlo, allora le dirò il mio nome a questa
faccia; le darò anche un bacio per di più. Posso aver delle
buone ragioni per non dirlo, il mio nome. Oh bella! E
se un furfantone, che avesse al suo comando una mano
d'altri furfanti: perché se fosse solo... – e qui finì la frase
con un gesto: – se un furfantone volesse saper dov'io
sono, per farmi qualche brutto tiro, domando io se questa
faccia si moverebbe per aiutarmi. Devo dire i fatti
miei! Anche questa è nuova. Son venuto a Milano per
confessarmi, supponiamo; ma voglio confessarmi da un
padre cappuccino, per modo di dire, e non da un oste.
L'oste stava zitto, e seguitava a guardar la guida, la
quale non faceva dimostrazione di sorte veruna. Renzo,
ci dispiace il dirlo, tracannò un altro bicchiere, e proseguì:
– ti porterò una ragione, il mio caro oste, che ti capaciterà.
Se le gride che parlan bene, in favore de' buoni
cristiani, non contano; tanto meno devon contare quelle
che parlan male. Dunque leva tutti quest'imbrogli, e porta
in vece un altro fiasco; perché questo è fesso –. Così
dicendo, lo percosse leggermente con le nocca, e sog-
330
giunse: – senti, senti, oste, come crocchia.
Anche questa volta, Renzo aveva, a poco a poco, attirata
l'attenzione di quelli che gli stavan d'intorno: e anche
questa volta, fu applaudito dal suo uditorio.
– Cosa devo fare? – disse l'oste, guardando quello
sconosciuto, che non era tale per lui.
– Via, via, – gridaron molti di que' compagnoni: – ha
ragione quel giovine: son tutte angherie, trappole, impicci:
legge nuova oggi, legge nuova.
In mezzo a queste grida, lo sconosciuto, dando all'oste
un'occhiata di rimprovero, per quell'interrogazione
troppo scoperta, disse: – lasciatelo un po' fare a suo
modo: non fate scene.
– Ho fatto il mio dovere, – disse l'oste, forte; e poi tra
se: "ora ho le spalle al muro". E prese la carta, la penna,
il calamaio, la grida, e il fiasco voto, per consegnarlo al
garzone.
– Porta del medesimo, – disse Renzo: – che lo trovo
galantuomo; e lo metteremo a letto come l'altro, senza
domandargli nome e cognome, e di che nazione sarà, e
cosa viene a fare, e se ha a stare un pezzo in questa città.
– Del medesimo, – disse l'oste al garzone, dandogli il
fiasco; e ritornò a sedere sotto la cappa del cammino.
"Altro che lepre!" pensava, istoriando di nuovo la cenere:
"e in che mani sei capitato! Pezzo d'asino! se vuoi affogare,
affoga; ma l'oste della luna piena non deve andarne
di mezzo, per le tue pazzie".
Renzo ringraziò la guida, e tutti quegli altri che avevan
prese le sue parti. – Bravi amici! – disse: – ora vedo
331
proprio che i galantuomini si dànno la mano, e si sostengono
–. Poi, spianando la destra per aria sopra la tavola,
e mettendosi di nuovo in attitudine di predicatore, –
gran cosa, – esclamò, – che tutti quelli che regolano il
mondo, voglian fare entrar per tutto carta, penna e calamaio!
Sempre la penna per aria! Grande smania che
hanno que' signori d'adoprar la penna!
– Ehi, quel galantuomo di campagna! volete saperne
la ragione? – disse ridendo uno di que' giocatori, che
vinceva.
– Sentiamo un poco, – rispose Renzo.
– La ragione è questa, – disse colui: – che que' signori
son loro che mangian l'oche, e si trovan lì tante penne,
tante penne, che qualcosa bisogna che ne facciano.
Tutti si misero a ridere, fuor che il compagno che perdeva.
– To', – disse Renzo: – è un poeta costui. Ce n'è anche
qui de' poeti: già ne nasce per tutto. N'ho una vena anch'io,
e qualche volta ne dico delle curiose... ma quando
le cose vanno bene.
Per capire questa baggianata del povero Renzo, bisogna
sapere che, presso il volgo di Milano, e del contado
ancora più, poeta non significa già, come per tutti i galantuomini,
un sacro ingegno, un abitator di Pindo, un
allievo delle Muse; vuol dire un cervello bizzarro e un
po' balzano, che, ne' discorsi e ne' fatti, abbia più dell'arguto
e del singolare che del ragionevole. Tanto quel
guastamestieri del volgo è ardito a manomettere le parole,
e a far dir loro le cose più lontane dal loro legittimo
332
significato! Perché, vi domando io, cosa ci ha che fare
poeta con cervello balzano?
– Ma la ragione giusta la dirò io, – soggiunse Renzo:
– è perché la penna la tengon loro: e così, le parole che
dicon loro, volan via, e spariscono; le parole che dice un
povero figliuolo, stanno attenti bene, e presto presto le
infilzan per aria, con quella penna, e te le inchiodano
sulla carta, per servirsene, a tempo e luogo. Hanno poi
anche un'altra malizia; che, quando vogliono imbrogliare
un povero figliuolo, che non abbia studiato, ma che
abbia un po' di... so io quel che voglio dire... – e, per farsi
intendere, andava picchiando, e come arietando la
fronte con la punta dell'indice; – e s'accorgono che comincia
a capir l'imbroglio, taffete, buttan dentro nel discorso
qualche parola in latino, per fargli perdere il filo,
per confondergli la testa. Basta; se ne deve smetter dell'usanze!
Oggi, a buon conto, s'è fatto tutto in volgare, e
senza carta, penna e calamaio; e domani, se la gente saprà
regolarsi, se ne farà anche delle meglio: senza torcere
un capello a nessuno, però; tutto per via di giustizia.
Intanto alcuni di que' compagnoni s'eran rimessi a
giocare, altri a mangiare, molti a gridare; alcuni se n'andavano;
altra gente arrivava; l'oste badava agli uni e agli
altri: tutte cose che non hanno che fare con la nostra storia.
Anche la sconosciuta guida non vedeva l'ora d'andarsene;
non aveva, a quel che paresse, nessun affare in
quel luogo; eppure non voleva partire prima d'aver
chiacchierato un altro poco con Renzo in particolare. Si
voltò a lui, riattaccò il discorso del pane; e dopo alcune
333
di quelle frasi che, da qualche tempo, correvano per tutte
le bocche, venne a metter fuori un suo progetto. – Eh!
se comandassi io, – disse, – lo troverei il verso di fare
andar le cose bene.
– Come vorreste fare? – domandò Renzo, guardandolo
con due occhietti brillanti più del dovere, e storcendo
un po' la bocca, come per star più attento.
– Come vorrei fare? – disse colui: – vorrei che ci fosse
pane per tutti; tanto per i poveri, come per i ricchi.
– Ah! così va bene, – disse Renzo.
– Ecco come farei. Una meta onesta, che tutti ci potessero
campare. E poi, distribuire il pane in ragione
delle bocche: perché c'è degl'ingordi indiscreti, che vorrebbero
tutto per loro, e fanno a ruffa raffa, pigliano a
buon conto; e poi manca il pane alla povera gente. Dunque
dividere il pane. E come si fa? Ecco: dare un bel biglietto
a ogni famiglia, in proporzion delle bocche, per
andare a prendere il pane dal fornaio. A me, per esempio,
dovrebbero rilasciare un biglietto in questa forma:
Ambrogio Fusella, di professione spadaio, con moglie e
quattro figliuoli, tutti in età da mangiar pane (notate
bene): gli si dia pane tanto, e paghi soldi tanti. Ma far le
cose giuste, sempre in ragion delle bocche. A voi, per
esempio, dovrebbero fare un biglietto per... il vostro
nome?
– Lorenzo Tramaglino, – disse il giovine; il quale, invaghito
del progetto, non fece attenzione ch'era tutto
fondato su carta, penna e calamaio; e che, per metterlo
in opera, la prima cosa doveva essere di raccogliere i
334
nomi delle persone.
– Benissimo, – disse lo sconosciuto: – ma avete moglie
e figliuoli?
– Dovrei bene... figliuoli no... troppo presto... ma la
moglie... se il mondo andasse come dovrebbe andare...
– Ah siete solo! Dunque abbiate pazienza, ma una
porzione più piccola.
– È giusto; ma se presto, come spero... e con l'aiuto di
Dio.. Basta; quando avessi moglie anch'io?
– Allora si cambia il biglietto, e si cresce la porzione.
Come v'ho detto; sempre in ragion delle bocche, – disse
lo sconosciuto, alzandosi.
– Così va bene, – gridò Renzo; e continuò, gridando e
battendo il pugno sulla tavola: – e perché non la fanno
una legge così?
– Cosa volete che vi dica? Intanto vi do la buona notte,
e me ne vo; perché penso che la moglie e i figliuoli
m'aspetteranno da un pezzo.
– Un altro gocciolino, un altro gocciolino, – gridava
Renzo, riempiendo in fretta il bicchiere di colui; e subito
alzatosi, e acchiappatolo per una falda del farsetto, tirava
forte, per farlo seder di nuovo. – Un altro gocciolino:
non mi fate quest'affronto.
Ma l'amico, con una stratta, si liberò, e lasciando
Renzo fare un guazzabuglio d'istanze e di rimproveri,
disse di nuovo: – buona notte, – e se n'andò. Renzo seguitava
ancora a predicargli, che quello era già in istrada;
e poi ripiombò sulla panca. Fissò gli occhi su quel
bicchiere che aveva riempito; e, vedendo passar davanti
335
alla tavola il garzone, gli accennò di fermarsi, come se
avesse qualche affare da comunicargli; poi gli accennò il
bicchiere, e con una pronunzia lenta e solenne, spiccando
le parole in un certo modo particolare, disse: – ecco,
l'avevo preparato per quel galantuomo: vedete; pieno
raso, proprio da amico; ma non l'ha voluto. Alle volte, la
gente ha dell'idee curiose. Io non ci ho colpa: il mio
buon cuore l'ho fatto vedere. Ora, giacché la cosa è fatta,
non bisogna lasciarlo andare a male –. Così detto, lo
prese, e lo votò in un sorso.
– Ho inteso, – disse il garzone, andandosene.
– Ah! avete inteso anche voi, – riprese Renzo: – dunque
è vero. Quando le ragioni son giuste...!
Qui è necessario tutto l'amore, che portiamo alla verità,
per farci proseguire fedelmente un racconto di così
poco onore a un personaggio tanto principale, si potrebbe
quasi dire al primo uomo della nostra storia. Per questa
stessa ragione d'imparzialità, dobbiamo però anche
avvertire ch'era la prima volta, che a Renzo avvenisse
un caso simile: e appunto questo suo non esser uso a
stravizi fu cagione in gran parte che il primo gli riuscisse
così fatale. Que' pochi bicchieri che aveva buttati giù
da principio, l'uno dietro l'altro, contro il suo solito, parte
per quell'arsione che si sentiva, parte per una certa alterazione
d'animo, che non gli lasciava far nulla con misura,
gli diedero subito alla testa: a un bevitore un po'
esercitato non avrebbero fatto altro che levargli la sete.
Su questo il nostro anonimo fa una osservazione, che
noi ripeteremo: e conti quel che può contare. Le abitudi-
336
ni temperate e oneste, dice, recano anche questo vantaggio,
che, quanto più sono inveterate e radicate in un
uomo, tanto più facilmente, appena appena se n'allontani,
se ne risente subito; dimodoché se ne ricorda poi per
un pezzo; e anche uno sproposito gli serve di scola.
Comunque sia, quando que' primi fumi furono saliti
alla testa di Renzo, vino e parole continuarono a andare,
l'uno in giù e l'altre in su, senza misura né regola: e, al
punto a cui l'abbiam lasciato, stava già come poteva. Si
sentiva una gran voglia di parlare: ascoltatori, o almeno
uomini presenti che potesse prender per tali, non ne
mancava; e, per qualche tempo, anche le parole eran venute
via senza farsi pregare, e s'eran lasciate collocare in
un certo qual ordine. Ma a poco a poco, quella faccenda
di finir le frasi cominciò a divenirgli fieramente difficile.
Il pensiero, che s'era presentato vivo e risoluto alla
sua mente, s'annebbiava e svaniva tutt'a un tratto; e la
parola, dopo essersi fatta aspettare un pezzo, non era
quella che fosse al caso. In queste angustie, per uno di
que' falsi istinti che, in tante cose, rovinan gli uomini, ricorreva
a quel benedetto fiasco. Ma di che aiuto gli potesse
essere il fiasco, in una tale circostanza, chi ha fior
di senno lo dica.
Noi riferiremo soltanto alcune delle moltissime parole
che mandò fuori, in quella sciagurata sera: le molte più
che tralasciamo, disdirebbero troppo; perché, non solo
non hanno senso, ma non fanno vista d'averlo: condizione
necessaria in un libro stampato.
– Ah oste, oste! – ricominciò, accompagnandolo con
337
l'occhio intorno alla tavola, o sotto la cappa del cammino;
talvolta fissandolo dove non era, e parlando sempre
in mezzo al chiasso della brigata: – oste che tu sei! Non
posso mandarla giù... quel tiro del nome, cognome e negozio.
A un figliuolo par mio...! Non ti sei portato bene.
Che soddisfazione, che sugo, che gusto... di mettere in
carta un povero figliuolo? Parlo bene, signori? Gli osti
dovrebbero tenere dalla parte de' buoni figliuoli... Senti,
senti, oste; ti voglio fare un paragone... per la ragione...
Ridono eh? Ho un po' di brio, sì... ma le ragioni le dico
giuste. Dimmi un poco; chi è che ti manda avanti la bottega?
I poveri figliuoli, n'è vero? dico bene? Guarda un
po' se que' signori delle gride vengono mai da te a bere
un bicchierino.
– Tutta gente che beve acqua, – disse un vicino di
Renzo.
– Vogliono stare in sé, – soggiunse un altro, – per poter
dir le bugie a dovere.
– Ah! – gridò Renzo: – ora è il poeta che ha parlato.
Dunque intendete anche voi altri le mie ragioni. Rispondi
dunque, oste: e Ferrer, che è il meglio di tutti, è mai
venuto qui a fare un brindisi, e a spendere un becco d'un
quattrino? E quel cane assassino di don...? Sto zitto, perché
sono in cervello anche troppo. Ferrer e il padre
Crrr... so io, son due galantuomini; ma ce n'è pochi de'
galantuomini. I vecchi peggio de' giovani; e i giovani...
peggio ancora de' vecchi. Però, son contento che non si
sia fatto sangue: oibò; barbarie, da lasciarle fare al boia.
Pane; oh questo sì. Ne ho ricevuti degli urtoni; ma... ne
338
ho anche dati. Largo! abbondanza! viva!... Eppure, anche
Ferrer... qualche parolina in latino... siés baraòs trapolorum...
Maledetto vizio! Viva! giustizia! pane! ah,
ecco le parole giuste!... Là ci volevano que' galantuomini...
quando scappò fuori quel maledetto ton ton ton, e
poi ancora ton ton ton. Non si sarebbe fuggiti, ve', allora.
Tenerlo lì quel signor curato... So io a chi penso!
A questa parola, abbassò la testa, e stette qualche
tempo, come assorto in un pensiero: poi mise un gran
sospiro, e alzò il viso, con due occhi inumiditi e lustri,
con un certo accoramento così svenevole, così sguaiato,
che guai se chi n'era l'oggetto avesse potuto vederlo un
momento. Ma quegli omacci che già avevan cominciato
a prendersi spasso dell'eloquenza appassionata e imbrogliata
di Renzo, tanto più se ne presero della sua aria
compunta; i più vicini dicevano agli altri: guardate; e
tutti si voltavano a lui; tanto che divenne lo zimbello
della brigata. Non già che tutti fossero nel loro buon
senno, o nel loro qual si fosse senno ordinario; ma, per
dire il vero, nessuno n'era tanto uscito, quanto il povero
Renzo: e per di più era contadino. Si misero, or l'uno or
l'altro, a stuzzicarlo con domande sciocche e grossolane,
con cerimonie canzonatorie. Renzo, ora dava segno d'averselo
per male, ora prendeva la cosa in ischerzo, ora,
senza badare a tutte quelle voci, parlava di tutt'altro, ora
rispondeva, ora interrogava; sempre a salti, e fuor di
proposito. Per buona sorte, in quel vaneggiamento, gli
era però rimasta come un'attenzione istintiva a scansare
i nomi delle persone; dimodoché anche quello che dove-
339
va esser più altamente fitto nella sua memoria, non fu
proferito: ché troppo ci dispiacerebbe se quel nome, per
il quale anche noi sentiamo un po' d'affetto e di riverenza,
fosse stato strascinato per quelle boccacce, fosse divenuto
trastullo di quelle lingue sciagurate.
340
CAPITOLO XV
L'oste, vedendo che il gioco andava in lungo, s'era accostato
a Renzo; e pregando, con buona grazia, quegli
altri che lo lasciassero stare, l'andava scotendo per un
braccio, e cercava di fargli intendere e di persuaderlo
che andasse a dormire. Ma Renzo tornava sempre da
capo col nome e cognome, e con le gride, e co' buoni figliuoli.
Però quelle parole: letto e dormire, ripetute al
suo orecchio, gli entraron finalmente in testa; gli fecero
sentire un po' più distintamente il bisogno di ciò che significavano,
e produssero un momento di lucido intervallo.
Quel po' di senno che gli tornò, gli fece in certo
modo capire che il più se n'era andato: a un di presso
come l'ultimo moccolo rimasto acceso d'un'illuminazione,
fa vedere gli altri spenti. Si fece coraggio; stese le
mani, e le appuntellò sulla tavola; tentò, una e due volte,
d'alzarsi; sospirò, barcollò; alla terza, sorretto dall'oste,
si rizzò. Quello, reggendolo tuttavia, lo fece uscire di tra
la tavola e la panca; e, preso con una mano un lume, con
l'altra, parte lo condusse, parte lo tirò, alla meglio, verso
l'uscio di scala. Lì Renzo, al chiasso de' saluti che coloro
gli urlavan dietro, si voltò in fretta; e se il suo sostenitore
non fosse stato ben lesto a tenerlo per un braccio,
la voltata sarebbe stata un capitombolo; si voltò dunque,
341
e, con l'altro braccio che gli rimaneva libero, andava
trinciando e iscrivendo nell'aria certi saluti, a guisa d'un
nodo di Salomone.
– Andiamo a letto, a letto, – disse l'oste, strascicandolo;
gli fece imboccar l'uscio; e con più fatica ancora, lo
tirò in cima di quella scaletta, e poi nella camera che gli
aveva destinata. Renzo, visto il letto che l'aspettava, si
rallegrò; guardò amorevolmente l'oste, con due occhietti
che ora scintillavan più che mai, ora s'eclissavano, come
due lucciole; cercò d'equilibrarsi sulle gambe; e stese la
mano al viso dell'oste, per prendergli il ganascino, in segno
d'amicizia e di riconoscenza; ma non gli riuscì. –
Bravo oste! – gli riuscì però di dire: – ora vedo che sei
un galantuomo: questa è un'opera buona, dare un letto a
un buon figliuolo; ma quella figura che m'hai fatta, sul
nome e cognome, quella non era da galantuomo. Per
buona sorte che anch'io son furbo la mia parte...
L'oste, il quale non pensava che colui potesse ancor
tanto connettere; l'oste che, per lunga esperienza, sapeva
quanto gli uomini, in quello stato, sian più soggetti del
solito a cambiar di parere, volle approfittare di quel lucido
intervallo, per fare un altro tentativo. – Figliuolo
caro, – disse, con una voce e con un fare tutto gentile: –
non l'ho fatto per seccarvi, né per sapere i fatti vostri.
Cosa volete? è legge: anche noi bisogna ubbidire; altrimenti
siamo i primi a portarne la pena. È meglio contentarli,
e... Di che si tratta finalmente? Gran cosa! dir due
parole. Non per loro, ma per fare un piacere a me: via;
qui tra noi, a quattr'occhi, facciam le nostre cose; ditemi
342
il vostro nome, e... e poi andate a letto col cuor quieto.
– Ah birbone! – esclamò Renzo: – mariolo! tu mi torni
ancora in campo con quell'infamità del nome, cognome
e negozio!
– Sta' zitto, buffone; va' a letto, – diceva l'oste.
Ma Renzo continuava più forte: – ho inteso: sei della
lega anche tu. Aspetta, aspetta, che t'accomodo io –. E
voltando la testa verso la scaletta, cominciava a urlare
più forte ancora: – amici! l'oste è della...
– Ho detto per celia, – gridò questo sul viso di Renzo,
spingendolo verso il letto: – per celia; non hai inteso che
ho detto per celia?
– Ah! per celia: ora parli bene. Quando hai detto per
celia... Son proprio celie –. E cadde bocconi sul letto.
– Animo; spogliatevi; presto, – disse l'oste, e al consiglio
aggiunse l'aiuto; che ce n'era bisogno. Quando Renzo
si fu levato il farsetto (e ce ne volle), l'oste l'agguantò
subito, e corse con le mani alle tasche, per vedere se c'era
il morto. Lo trovò: e pensando che, il giorno dopo, il
suo ospite avrebbe avuto a fare i conti con tutt'altri che
con lui, e che quel morto sarebbe probabilmente caduto
in mani di dove un oste non avrebbe potuto farlo uscire;
volle provarsi se almeno gli riusciva di concluder quest'altro
affare.
– Voi siete un buon figliuolo, un galantuomo; n'è
vero? – disse.
– Buon figliuolo, galantuomo, – rispose Renzo, facendo
tuttavia litigar le dita co' bottoni de' panni che
non s'era ancor potuto levare.
343
– Bene, – replicò l'oste: – saldate ora dunque quel
poco conticino, perché domani io devo uscire per certi
miei affari...
– Quest'è giusto, – disse Renzo. – Son furbo, ma galantuomo...
Ma i danari? Andare a cercare i danari ora!
– Eccoli qui, – disse l'oste: e, mettendo in opera tutta
la sua pratica, tutta la sua pazienza, tutta la sua destrezza,
gli riuscì di fare il conto con Renzo, e di pagarsi.
– Dammi una mano, ch'io possa finir di spogliarmi,
oste, – disse Renzo. – Lo vedo anch'io, ve', che ho addosso
un gran sonno.
L'oste gli diede l'aiuto richiesto; gli stese per di più la
coperta addosso, e gli disse sgarbatamente – buona notte,
– che già quello russava. Poi, per quella specie d'attrattiva,
che alle volte ci tiene a considerare un oggetto
di stizza, al pari che un oggetto d'amore, e che forse non
è altro che il desiderio di conoscere ciò che opera fortemente
sull'animo nostro, si fermò un momento a contemplare
l'ospite così noioso per lui, alzandogli il lume
sul viso, e facendovi, con la mano stesa, ribatter sopra la
luce; in quell'atto a un di presso che vien dipinta Psiche,
quando sta a spiare furtivamente le forme del consorte
sconosciuto. – Pezzo d'asino! – disse nella sua mente al
povero addormentato: – sei andato proprio a cercartela.
Domani poi, mi saprai dire che bel gusto ci avrai. Tangheri,
che volete girare il mondo, senza saper da che
parte si levi il sole; per imbrogliar voi e il prossimo.
Così detto o pensato, ritirò il lume, si mosse, uscì dalla
camera, e chiuse l'uscio a chiave. Sul pianerottolo
344
della scala, chiamò l'ostessa; alla quale disse che lasciasse
i figliuoli in guardia a una loro servetta, e scendesse
in cucina, a far le sue veci. – Bisogna ch'io vada
fuori, in grazia d'un forestiero capitato qui, non so come
diavolo, per mia disgrazia, – soggiunse; e le raccontò in
compendio il noioso accidente. Poi soggiunse ancora: –
occhio a tutto; e sopra tutto prudenza, in questa maledetta
giornata. Abbiamo laggiù una mano di scapestrati
che, tra il bere, e tra che di natura sono sboccati, ne dicon
di tutti i colori. Basta, se qualche temerario...
– Oh! non sono una bambina, e so anch'io quel che va
fatto. Finora, mi pare che non si possa dire...
– Bene, bene; e badar che paghino; e tutti que' discorsi
che fanno, sul vicario di provvisione e il governatore
e Ferrer e i decurioni e i cavalieri e Spagna e Francia e
altre simili corbellerie, far vista di non sentire; perché,
se si contraddice, la può andar male subito; e se si dà ragione,
la può andar male in avvenire: e già sai anche tu
che qualche volta quelli che le dicon più grosse... Basta;
quando si senton certe proposizioni, girar la testa, e dire:
vengo; come se qualcheduno chiamasse da un'altra parte.
Io cercherò di tornare più presto che posso.
Ciò detto, scese con lei in cucina, diede un'occhiata in
giro, per veder se c'era novità di rilievo; staccò da un cavicchio
il cappello e la cappa, prese un randello da un
cantuccio, ricapitolò, con un'altra occhiata alla moglie,
l'istruzioni che le aveva date; e uscì. Ma, già nel far
quelle operazioni, aveva ripreso, dentro di sé, il filo dell'apostrofe
cominciata al letto del povero Renzo; e la
345
proseguiva, camminando in istrada.
"Testardo d'un montanaro!" Ché, per quanto Renzo
avesse voluto tener nascosto l'esser suo, questa qualità si
manifestava da sé, nelle parole, nella pronunzia, nell'aspetto
e negli atti. "Una giornata come questa, a forza di
politica, a forza d'aver giudizio, io n'uscivo netto; e dovevi
venir tu sulla fine, a guastarmi l'uova nel paniere.
Manca osterie in Milano, che tu dovessi proprio capitare
alla mia? Fossi almeno capitato solo; che avrei chiuso
un occhio, per questa sera; e domattina t'avrei fatto intender
la ragione. Ma no signore; in compagnia ci vieni;
e in compagnia d'un bargello, per far meglio!"
A ogni passo, l'oste incontrava o passeggieri scompagnati,
o coppie, o brigate di gente, che giravano susurrando.
A questo punto della sua muta allocuzione, vide
venire una pattuglia di soldati; e tirandosi da parte, per
lasciarli passare, li guardò con la coda dell'occhio, e
continuò tra sé: "eccoli i gastigamatti. E tu, pezzo d'asino,
per aver visto un po' di gente in giro a far baccano, ti
sei cacciato in testa che il mondo abbia a mutarsi. E su
questo bel fondamento, ti sei rovinato te, e volevi anche
rovinar me; che non è giusto. Io facevo di tutto per salvarti;
e tu, bestia, in contraccambio, c'è mancato poco
che non m'hai messo sottosopra l'osteria. Ora toccherà a
te a levarti d'impiccio: per me ci penso io. Come se io
volessi sapere il tuo nome per una mia curiosità! Cosa
m'importa a me che tu ti chiami Taddeo o Bartolommeo?
Ci ho un bel gusto anch'io a prender la penna in
mano! ma non siete voi altri soli a voler le cose a modo
346
vostro. Lo so anch'io che ci son delle gride che non contan
nulla: bella novità, da venircela a dire un montanaro!
Ma tu non sai che le gride contro gli osti contano. E pretendi
girare il mondo, e parlare; e non sai che, a voler
fare a modo suo, e impiparsi delle gride, la prima cosa è
di parlarne con gran riguardo. E per un povero oste che
fosse del tuo parere, e non domandasse il nome di chi
capita a favorirlo, sai tu, bestia, cosa c'è di bello? Sotto
pena a qual si voglia dei detti osti, tavernai ed altri,
come sopra, di trecento scudi: sì, son lì che covano trecento
scudi; e per ispenderli così bene; da esser applicati,
per i due terzi alla regia Camera, e l'altro all'accusatore
o delatore: quel bel cecino! Ed in caso di inabilità,
cinque anni di galera, e maggior pena, pecuniaria o corporale,
all'arbitrio di sua eccellenza. Obbligatissimo alle
sue grazie".
A queste parole, l'oste toccava la soglia del palazzo di
giustizia.
Lì, come a tutti gli altri ufizi, c'era un gran da fare:
per tutto s'attendeva a dar gli ordini che parevan più atti
a preoccupare il giorno seguente, a levare i pretesti e
l'ardire agli animi vogliosi di nuovi tumulti, ad assicurare
la forza nelle mani solite a adoprarla. S'accrebbe la
soldatesca alla casa del vicario; gli sbocchi della strada
furono sbarrati di travi, trincerati di carri. S'ordinò a tutti
i fornai che facessero pane senza intermissione; si spedirono
staffette a' paesi circonvicini, con ordini di mandar
grano alla città; a ogni forno furono deputati nobili, che
vi si portassero di buon mattino, a invigilare sulla distri-
347
buzione e a tenere a freno gl'inquieti, con l'autorità della
presenza, e con le buone parole. Ma per dar, come si
dice, un colpo al cerchio e uno alla botte, e render più
efficaci i consigli con un po' di spavento, si pensò anche
a trovar la maniera di metter le mani addosso a qualche
sedizioso: e questa era principalmente la parte del capitano
di giustizia; il quale, ognuno può pensare che sentimenti
avesse per le sollevazioni e per i sollevati, con
una pezzetta d'acqua vulneraria sur uno degli organi della
profondità metafisica. I suoi bracchi erano in campo
fino dal principio del tumulto: e quel sedicente Ambrogio
Fusella era, come ha detto l'oste, un bargello travestito,
mandato in giro appunto per cogliere sul fatto
qualcheduno da potersi riconoscere, e tenerlo in petto, e
appostarlo, e acchiapparlo poi, a notte affatto quieta, o il
giorno dopo. Sentite quattro parole di quella predica di
Renzo, colui gli aveva fatto subito assegnamento sopra;
parendogli quello un reo buon uomo, proprio quel che ci
voleva. Trovandolo poi nuovo affatto del paese, aveva
tentato il colpo maestro di condurlo caldo caldo alle carceri,
come alla locanda più sicura della città; ma gli
andò fallito, come avete visto. Poté però portare a casa
la notizia sicura del nome, cognome e patria, oltre cent'altre
belle notizie congetturali; dimodoché, quando l'oste
capitò lì, a dir ciò che sapeva intorno a Renzo, ne sapevan
già più di lui. Entrò nella solita stanza, e fece la
sua deposizione: come era giunto ad alloggiar da lui un
forestiero, che non aveva mai voluto manifestare il suo
nome.
348
– Avete fatto il vostro dovere a informar la giustizia
–; disse un notaio criminale, mettendo giù la penna, –
ma già lo sapevamo.
"Bel segreto!" pensò l'oste: "ci vuole un gran
talento!" – E sappiamo anche, – continuò il notaio, –
quel riverito nome.
"Diavolo! il nome poi, com'hanno fatto?" pensò l'oste
questa volta.
– Ma voi, – riprese l'altro, con volto serio, – voi non
dite tutto sinceramente.
– Cosa devo dire di più?
– Ah! ah! sappiamo benissimo che colui ha portato
nella vostra osteria una quantità di pane rubato, e rubato
con violenza, per via di saccheggio e di sedizione.
– Vien uno con un pane in tasca; so assai dov'è andato
a prenderlo. Perché, a parlar come in punto di morte,
posso dire di non avergli visto che un pane solo.
– Già; sempre scusare, difendere: chi sente voi altri,
son tutti galantuomini. Come potete provare che quel
pane fosse di buon acquisto?
– Cosa ho da provare io? io non c'entro: io fo l'oste.
– Non potrete però negare che codesto vostro avventore
non abbia avuta la temerità di proferir parole ingiuriose
contro le gride, e di fare atti mali e indecenti contro
l'arme di sua eccellenza.
– Mi faccia grazia, vossignoria: come può mai essere
mio avventore, se lo vedo per la prima volta? È il diavolo,
con rispetto parlando, che l'ha mandato a casa mia: e
se lo conoscessi, vossignoria vede bene che non avrei
349
avuto bisogno di domandargli il suo nome.
– Però, nella vostra osteria, alla vostra presenza, si
son dette cose di fuoco: parole temerarie, proposizioni
sediziose, mormorazioni, strida, clamori.
– Come vuole vossignoria ch'io badi agli spropositi
che posson dire tanti urloni che parlan tutti insieme? Io
devo attendere a' miei interessi, che sono un pover'uomo.
E poi vossignoria sa bene che chi è di lingua sciolta,
per il solito è anche lesto di mano, tanto più quando
sono una brigata, e...
– Sì, sì; lasciateli fare e dire: domani, domani, vedrete
se gli sarà passato il ruzzo. Cosa credete?
– Io non credo nulla.
– Che la canaglia sia diventata padrona di Milano?
– Oh giusto!
– Vedrete, vedrete.
– Intendo benissimo: il re sarà sempre il re; ma chi
avrà riscosso, avrà riscosso: e naturalmente un povero
padre di famiglia non ha voglia di riscotere. Lor signori
hanno la forza: a lor signori tocca.
– Avete ancora molta gente in casa?
– Un visibilio.
– E quel vostro avventore cosa fa? Continua a schiamazzare,
a metter su la gente, a preparar tumulti per domani?
– Quel forestiero, vuol dire vossignoria: è andato a
letto.
– Dunque avete molta gente... Basta; badate a non lasciarlo
scappare.
350
"Che devo fare il birro io?" pensò l'oste; ma non disse
né sì né no.
– Tornate pure a casa; e abbiate giudizio, – riprese il
notaio.
– Io ho sempre avuto giudizio. Vossignoria può dire
se ho mai dato da fare alla giustizia.
– E non crediate che la giustizia abbia perduta la sua
forza.
– Io? per carità! io non credo nulla: abbado a far l'oste.
– La solita canzone: non avete mai altro da dire.
– Che ho da dire altro? La verità è una sola.
– Basta; per ora riteniamo ciò che avete deposto; se
verrà poi il caso, informerete più minutamente la giustizia,
intorno a ciò che vi potrà venir domandato.
– Cosa ho da informare? io non so nulla; appena appena
ho la testa da attendere ai fatti miei.
– Badate a non lasciarlo partire.
– Spero che l'illustrissimo signor capitano saprà che
son venuto subito a fare il mio dovere. Bacio le mani a
vossignoria.
Allo spuntar del giorno, Renzo russava da circa sett'ore,
ed era ancora, poveretto! sul più bello, quando due
forti scosse alle braccia, e una voce che dappiè del letto
gridava: – Lorenzo Tramaglino! – , lo fecero riscotere.
Si risentì, ritirò le braccia, aprì gli occhi a stento; e vide
ritto appiè del letto un uomo vestito di nero, e due armati,
uno di qua, uno di là del capezzale. E, tra la sorpresa,
e il non esser desto bene, e la spranghetta di quel vino
351
che sapete, rimase un momento come incantato; e credendo
di sognare, e non piacendogli quel sogno, si dimenava,
come per isvegliarsi affatto.
– Ah! avete sentito una volta, Lorenzo Tramaglino? –
disse l'uomo dalla cappa nera, quel notaio medesimo
della sera avanti. – Animo dunque; levatevi, e venite
con noi.
– Lorenzo Tramaglino! – disse Renzo Tramaglino: –
cosa vuol dir questo? Cosa volete da me? Chi v'ha detto
il mio nome?
– Meno ciarle, e fate presto, – disse uno de' birri che
gli stavano a fianco, prendendogli di nuovo il braccio.
– Ohe! che prepotenza è questa? – gridò Renzo, ritirando
il braccio. – Oste! o l'oste!
– Lo portiam via in camicia? – disse ancora quel birro,
voltandosi al notaio.
– Avete inteso? – disse questo a Renzo: – si farà così,
se non vi levate subito subito, per venir con noi.
– E perché? – domandò Renzo.
– Il perché lo sentirete dal signor capitano di giustizia.–
Io? Io sono un galantuomo: non ho fatto nulla; e mi
maraviglio...
– Meglio per voi, meglio per voi; così, in due parole
sarete spicciato, e potrete andarvene per i fatti vostri.
– Mi lascino andare ora, – disse Renzo: – io non ho
che far nulla con la giustizia.
– Orsù, finiamola! – disse un birro.
– Lo portiamo via davvero? – disse l'altro.
352
– Lorenzo Tramaglino! – disse il notaio.
– Come sa il mio nome, vossignoria?
– Fate il vostro dovere, – disse il notaio a' birri; i quali
misero subito le mani addosso a Renzo, per tirarlo
fuori del letto.
– Eh! non toccate la carne d'un galantuomo, che...!
Mi so vestir da me.
– Dunque vestitevi subito, – disse il notaio.
– Mi vesto, – rispose Renzo; e andava di fatti raccogliendo
qua e là i panni sparsi sul letto, come gli avanzi
d'un naufragio sul lido. E cominciando a metterseli, proseguiva
tuttavia dicendo: – ma io non ci voglio andare
dal capitano di giustizia. Non ho che far nulla con lui.
Giacché mi si fa quest'affronto ingiustamente, voglio esser
condotto da Ferrer. Quello lo conosco, so che è un
galantuomo; e m'ha dell'obbligazioni.
– Sì, sì, figliuolo, sarete condotto da Ferrer, – rispose
il notaio. In altre circostanze, avrebbe riso, proprio di
gusto, d'una richiesta simile; ma non era momento da ridere.
Già nel venire, aveva visto per le strade un certo
movimento, da non potersi ben definire se fossero rimasugli
d'una sollevazione non del tutto sedata, o princìpi
d'una nuova: uno sbucar di persone, un accozzarsi, un
andare a brigate, un far crocchi. E ora, senza farne sembiante,
o cercando almeno di non farlo, stava in orecchi,
e gli pareva che il ronzìo andasse crescendo. Desiderava
dunque di spicciarsi; ma avrebbe anche voluto condur
via Renzo d'amore e d'accordo; giacché, se si fosse venuti
a guerra aperta con lui, non poteva esser certo,
353
quando fossero in istrada, di trovarsi tre contr'uno. Perciò
dava d'occhio a' birri, che avessero pazienza, e non
inasprissero il giovine; e dalla parte sua, cercava di persuaderlo
con buone parole. Il giovine intanto, mentre si
vestiva adagino adagino, richiamandosi, come poteva,
alla memoria gli avvenimenti del giorno avanti, indovinava
bene, a un di presso, che le gride e il nome e il cognome
dovevano esser la causa di tutto; ma come diamine
colui lo sapeva quel nome? E che diamine era accaduto
in quella notte, perché la giustizia avesse preso
tant'animo, da venire a colpo sicuro, a metter le mani
addosso a uno de' buoni figliuoli che, il giorno avanti,
avevan tanta voce in capitolo? e che non dovevano esser
tutti addormentati, poiché Renzo s'accorgeva anche lui
d'un ronzìo crescente nella strada. Guardando poi in
viso il notaio, vi scorgeva in pelle in pelle la titubazione
che costui si sforzava invano di tener nascosta. Onde,
così per venire in chiaro delle sue congetture, e scoprir
paese, come per tirare in lungo, e anche per tentare un
colpo, disse: – vedo bene cos'è l'origine di tutto questo:
gli è per amor del nome e del cognome. Ier sera veramente
ero un po' allegro: questi osti alle volte hanno
certi vini traditori; e alle volte, come dico, si sa, quando
il vino è giù, è lui che parla. Ma, se non si tratta d'altro,
ora son pronto a darle ogni soddisfazione. E poi, già lei
lo sa il mio nome. Chi diamine gliel ha detto?
– Bravo, figliuolo, bravo! – rispose il notaio, tutto
manieroso: – vedo che avete giudizio; e, credete a me
che son del mestiere, voi siete più furbo che tant'altri. È
354
la miglior maniera d'uscirne presto e bene: con codeste
buone disposizioni, in due parole siete spicciato, e lasciato
in libertà. Ma io, vedete figliuolo, ho le mani legate,
non posso rilasciarvi qui, come vorrei. Via, fate
presto, e venite pure senza timore; che quando vedranno
chi siete; e poi io dirò... Lasciate fare a me... Basta; sbrigatevi,
figliuolo.
– Ah! lei non può: intendo, – disse Renzo; e continuava
a vestirsi, rispingendo con de' cenni i cenni che i birri
facevano di mettergli le mani addosso, per farlo spicciare.
– Passeremo dalla piazza del duomo? – domandò poi
al notaio.
– Di dove volete; per la più corta, affine di lasciarvi
più presto in libertà, – disse quello, rodendosi dentro di
sé, di dover lasciar cadere in terra quella domanda misteriosa
di Renzo, che poteva divenire un tema di cento
interrogazioni. "Quando uno nasce disgraziato!" pensava.
"Ecco; mi viene alle mani uno che, si vede, non vorrebbe
altro che cantare; e, un po' di respiro che s'avesse,
così extra formam, accademicamente, in via di discorso
amichevole, gli si farebbe confessar, senza corda, quel
che uno volesse; un uomo da condurlo in prigione già
bell'e esaminato, senza che se ne fosse accorto: e un
uomo di questa sorte mi deve per l'appunto capitare in
un momento così angustiato. Eh! non c'è scampo", continuava
a pensare, tendendo gli orecchi, e piegando la
testa all'indietro: "non c'è rimedio; e' risica d'essere una
giornata peggio di ieri". Ciò che lo fece pensar così, fu
355
un rumore straordinario che si sentì nella strada: e non
poté tenersi di non aprir l'impannata, per dare un'occhiatina.
Vide ch'era un crocchio di cittadini, i quali, all'intimazione
di sbandarsi, fatta loro da una pattuglia, avevan
da principio risposto con cattive parole, e finalmente si
separavan continuando a brontolare; e quel che al notaio
parve un segno mortale, i soldati eran pieni di civiltà.
Chiuse l'impannata, e stette un momento in forse, se dovesse
condur l'impresa a termine, o lasciar Renzo in
guardia de' due birri, e correr dal capitano di giustizia, a
render conto di ciò che accadeva. "Ma", pensò subito,
"mi si dirà che sono un buon a nulla, un pusillanime, e
che dovevo eseguir gli ordini. Siamo in ballo; bisogna
ballare. Malannaggia la furia! Maledetto il mestiere!"
Renzo era levato; i due satelliti gli stavano a' fianchi.
Il notaio accennò a costoro che non lo sforzasser troppo,
e disse a lui: – da bravo, figliuolo; a noi, spicciatevi.
Anche Renzo sentiva, vedeva e pensava. Era ormai
tutto vestito, salvo il farsetto, che teneva con una mano,
frugando con l'altra nelle tasche. – Ohe! – disse, guardando
il notaio, con un viso molto significante: – qui
c'era de' soldi e una lettera. Signor mio!
– Vi sarà dato ogni cosa puntualmente, – disse il notaio,
dopo adempite quelle poche formalità. Andiamo, andiamo.
– No, no, no, – disse Renzo, tentennando il capo: –
questa non mi va: voglio la roba mia, signor mio. Renderò
conto delle mie azioni; ma voglio la roba mia.
– Voglio farvi vedere che mi fido di voi: tenete, e fate
356
presto, – disse il notaio, levandosi di seno, e consegnando,
con un sospiro, a Renzo le cose sequestrate. Questo,
riponendole al loro posto, mormorava tra' denti: – alla
larga! bazzicate tanto co' ladri, che avete un poco imparato
il mestiere –. I birri non potevan più stare alle mosse;
ma il notaio li teneva a freno con gli occhi, e diceva
intanto tra sé: "se tu arrivi a metter piede dentro quella
soglia, l'hai da pagar con usura, l'hai da pagare".
Mentre Renzo si metteva il farsetto, e prendeva il
cappello, il notaio fece cenno a un de' birri, che s'avviasse
per la scala; gli mandò dietro il prigioniero, poi l'altro
amico; poi si mosse anche lui. In cucina che furono,
mentre Renzo dice: – e quest'oste benedetto dove s'è
cacciato? – il notaio fa un altro cenno a' birri; i quali afferrano,
l'uno la destra, l'altro la sinistra del giovine, e in
fretta in fretta gli legano i polsi con certi ordigni, per
quell'ipocrita figura d'eufemismo, chiamati manichini.
Consistevano questi (ci dispiace di dover discendere a
particolari indegni della gravità storica; ma la chiarezza
lo richiede), consistevano in una cordicella lunga un po'
più che il giro d'un polso ordinario, la quale aveva nelle
cime due pezzetti di legno, come due piccole stanghette.
La cordicella circondava il polso del paziente; i legnetti,
passati tra il medio e l'anulare del prenditore, gli rimanevano
chiusi in pugno, di modo che, girandoli, ristringeva
la legatura, a volontà; e con ciò aveva mezzo, non
solo d'assicurare la presa, ma anche di martirizzare un
ricalcitrante: e a questo fine, la cordicella era sparsa di
nodi.
357
Renzo si divincola, grida: – che tradimento è questo?
A un galantuomo...! – Ma il notaio, che per ogni tristo
fatto aveva le sue buone parole, – abbiate pazienza, – diceva:
– fanno il loro dovere. Cosa volete? son tutte formalità;
e anche noi non possiamo trattar la gente a seconda
del nostro cuore. Se non si facesse quello che ci
vien comandato, staremmo freschi noi altri, peggio di
voi. Abbiate pazienza.
Mentre parlava, i due a cui toccava a fare, diedero
una girata a' legnetti. Renzo s'acquietò, come un cavallo
bizzarro che si sente il labbro stretto tra le morse, e
esclamò: – pazienza!
– Bravo figliuolo! – disse il notaio: – questa è la vera
maniera d'uscirne a bene. Cosa volete? è una seccatura;
lo vedo anch'io; ma, portandovi bene, in un momento ne
siete fuori. E giacché vedo che siete ben disposto, e io
mi sento inclinato a aiutarvi, voglio darvi anche un altro
parere, per vostro bene. Credete a me, che son pratico di
queste cose: andate via diritto diritto, senza guardare in
qua e in là, senza farvi scorgere: così nessuno bada a
voi, nessuno s'avvede di quel che è; e voi conservate il
vostro onore. Di qui a un'ora voi siete in libertà: c'è tanto
da fare, che avranno fretta anche loro di sbrigarvi: e
poi parlerò io... Ve n'andate per i fatti vostri; e nessuno
saprà che siete stato nelle mani della giustizia. E voi altri,
– continuò poi, voltandosi a' birri, con un viso severo:
– guardate bene di non fargli male, perché lo proteggo
io: il vostro dovere bisogna che lo facciate; ma ricordatevi
che è un galantuomo, un giovine civile, il quale,
358
di qui a poco, sarà in libertà; e che gli deve premere il
suo onore. Andate in maniera che nessuno s'avveda di
nulla: come se foste tre galantuomini che vanno a spasso
–. E, con tono imperativo, e con sopracciglio minaccioso,
concluse: – m'avete inteso –. Voltatosi poi a Renzo,
col sopracciglio spianato, e col viso divenuto a un
tratto ridente, che pareva volesse dire: oh noi sì che siamo
amici!, gli bisbigliò di nuovo: – giudizio; fate a mio
modo: andate raccolto e quieto; fidatevi di chi vi vuol
bene: andiamo –. E la comitiva s'avviò.
Però, di tante belle parole Renzo, non ne credette una:
né che il notaio volesse più bene a lui che a' birri, né che
prendesse tanto a cuore la sua riputazione, né che avesse
intenzion d'aiutarlo: capì benissimo che il galantuomo,
temendo che si presentasse per la strada qualche buona
occasione di scappargli dalle mani, metteva innanzi que'
bei motivi, per istornar lui dallo starci attento e da approfittarne.
Dimodoché tutte quelle esortazioni non servirono
ad altro che a confermarlo nel disegno che già
aveva in testa, di far tutto il contrario.
Nessuno concluda da ciò che il notaio fosse un furbo
inesperto e novizio; perché s'ingannerebbe. Era un furbo
matricolato, dice il nostro storico, il quale pare che fosse
nel numero de' suoi amici: ma, in quel momento, si trovava
con l'animo agitato. A sangue freddo, vi so dir io
come si sarebbe fatto beffe di chi, per indurre un altro a
fare una cosa per sé sospetta, fosse andato suggerendogliela
e inculcandogliela caldamente, con quella miserabile
finta di dargli un parere disinteressato, da amico.
359
Ma è una tendenza generale degli uomini, quando sono
agitati e angustiati, e vedono ciò che un altro potrebbe
fare per levarli d'impiccio, di chiederglielo con istanza e
ripetutamente e con ogni sorte di pretesti; e i furbi,
quando sono angustiati e agitati, cadono anche loro sotto
questa legge comune. Quindi è che, in simili circostanze,
fanno per lo più una così meschina figura. Que'
ritrovati maestri, quelle belle malizie, con le quali sono
avvezzi a vincere, che son diventate per loro quasi una
seconda natura, e che, messe in opera a tempo, e condotte
con la pacatezza d'animo, con la serenità di mente
necessarie, fanno il colpo così bene e così nascostamente,
e conosciute anche, dopo la riuscita, riscotono l'applauso
universale; i poverini quando sono alle strette, le
adoprano in fretta, all'impazzata, senza garbo né grazia.
Di maniera che a uno che li veda ingegnarsi e arrabattarsi
a quel modo, fanno pietà e movon le risa, e l'uomo
che pretendono allora di mettere in mezzo, quantunque
meno accorto di loro, scopre benissimo tutto il loro gioco,
e da quegli artifizi ricava lume per sé, contro di loro.
Perciò non si può mai abbastanza raccomandare a' furbi
di professione di conservar sempre il loro sangue freddo,
o d'esser sempre i più forti, che è la più sicura.
Renzo adunque, appena furono in istrada, cominciò a
girar gli occhi in qua e in là, a sporgersi con la persona,
a destra e a sinistra, a tender gli orecchi. Non c'era però
concorso straordinario; e benché sul viso di più d'un
passeggiero si potesse legger facilmente un certo non so
che di sedizioso, pure ognuno andava diritto per la sua
360
strada; e sedizione propriamente detta, non c'era.
– Giudizio, giudizio! – gli susurrava il notaio dietro le
spalle: – il vostro onore; l'onore, figliuolo –. Ma quando
Renzo, badando attentamente a tre che venivano con
visi accesi, sentì che parlavan d'un forno, di farina nascosta,
di giustizia, cominciò anche a far loro de' cenni
col viso, e a tossire in quel modo che indica tutt'altro
che un raffreddore. Quelli guardarono più attentamente
la comitiva, e si fermarono; con loro si fermarono altri
che arrivavano; altri, che gli eran passati davanti, voltatisi
al bisbiglìo, tornavano indietro, e facevan coda.
– Badate a voi; giudizio, figliuolo; peggio per voi vedete;
non guastate i fatti vostri; l'onore, la riputazione, –
continuava a susurrare il notaio. Renzo faceva peggio. I
birri, dopo essersi consultati con l'occhio, pensando di
far bene (ognuno è soggetto a sbagliare), gli diedero una
stretta di manichini.
– Ahi! ahi! ahi! – grida il tormentato: al grido, la gente
s'affolla intorno; n'accorre da ogni parte della strada:
la comitiva si trova incagliata. – È un malvivente, – bisbigliava
il notaio a quelli che gli erano a ridosso: – è un
ladro colto sul fatto. Si ritirino, lascin passar la giustizia
–. Ma Renzo, visto il bel momento, visti i birri diventar
bianchi, o almeno pallidi, "se non m'aiuto ora, pensò,
mio danno". E subito alzò la voce: – figliuoli! mi menano
in prigione, perché ieri ho gridato: pane e giustizia.
Non ho fatto nulla; son galantuomo: aiutatemi, non
m'abbandonate, figliuoli!
Un mormorìo favorevole, voci più chiare di protezio-
361
ne s'alzano in risposta: i birri sul principio comandano,
poi chiedono, poi pregano i più vicini d'andarsene, e di
far largo: la folla in vece incalza e pigia sempre più.
Quelli, vista la mala parata, lascian andare i manichini, e
non si curan più d'altro che di perdersi nella folla, per
uscirne inosservati. Il notaio desiderava ardentemente di
far lo stesso; ma c'era de' guai, per amor della cappa
nera. Il pover'uomo, pallido e sbigottito, cercava di farsi
piccino piccino, s'andava storcendo, per isgusciar fuor
della folla; ma non poteva alzar gli occhi, che non se ne
vedesse venti addosso. Studiava tutte le maniere di comparire
un estraneo che, passando di lì a caso, si fosse
trovato stretto nella calca, come una pagliucola nel
ghiaccio; e riscontrandosi a viso a viso con uno che lo
guardava fisso, con un cipiglio peggio degli altri, lui,
composta la bocca al sorriso, con un suo fare sciocco,
gli domandò: – cos'è stato?
– Uh corvaccio! – rispose colui. – Corvaccio! corvaccio!
– risonò all'intorno. Alle grida s'aggiunsero gli urtoni;
di maniera che, in poco tempo, parte con le gambe
proprie, parte con le gomita altrui, ottenne ciò che più
gli premeva in quel momento, d'esser fuori di quel serra
serra.
362
CAPITOLO XVI
– Scappa, scappa, galantuomo: lì c'è un convento,
ecco là una chiesa; di qui, di là, – si grida a Renzo da
ogni parte. In quanto allo scappare, pensate se aveva bisogno
di consigli. Fin dal primo momento che gli era
balenato in mente una speranza d'uscir da quell'unghie,
aveva cominciato a fare i suoi conti, e stabilito, se questo
gli riusciva, d'andare senza fermarsi, fin che non fosse
fuori, non solo della città, ma del ducato. "Perché",
aveva pensato, "il mio nome l'hanno su' loro libracci, in
qualunque maniera l'abbiano avuto; e col nome e cognome,
mi vengono a prendere quando vogliono". E in
quanto a un asilo, non vi si sarebbe cacciato che quando
avesse avuto i birri alle spalle. "Perché, se posso essere
uccel di bosco", aveva anche pensato, "non voglio diventare
uccel di gabbia". Aveva dunque disegnato per
suo rifugio quel paese nel territorio di Bergamo, dov'era
accasato quel suo cugino Bortolo, se ve ne rammentate,
che più volte l'aveva invitato a andar là. Ma trovar la
strada, lì stava il male. Lasciato in una parte sconosciuta
d'una città si può dire sconosciuta, Renzo non sapeva
neppure da che porta s'uscisse per andare a Bergamo; e
quando l'avesse saputo, non sapeva poi andare alla porta.
Fu lì lì per farsi insegnar la strada da qualcheduno de'
363
suoi liberatori; ma siccome nel poco tempo che aveva
avuto per meditare su' casi suoi, gli eran passate per la
mente certe idee su quello spadaio così obbligante, padre
di quattro figliuoli, così, a buon conto, non volle
manifestare i suoi disegni a una gran brigata, dove ce ne
poteva essere qualche altro di quel conio; e risolvette
subito d'allontanarsi in fretta di lì: che la strada se la farebbe
poi insegnare, in luogo dove nessuno sapesse chi
era, né il perché la domandasse. Disse a' suoi liberatori:
– grazie tante, figliuoli: siate benedetti, – e, uscendo per
il largo che gli fu fatto immediatamente, prese la rincorsa,
e via; dentro per un vicolo, giù per una stradetta, galoppò
un pezzo, senza saper dove. Quando gli parve
d'essersi allontanato abbastanza, rallentò il passo, per
non dar sospetto; e cominciò a guardare in qua e in là,
per isceglier la persona a cui far la sua domanda, una
faccia che ispirasse confidenza. Ma anche qui c'era dell'imbroglio.
La domanda per sé era sospetta; il tempo
stringeva; i birri, appena liberati da quel piccolo intoppo,
dovevan senza dubbio essersi rimessi in traccia del
loro fuggitivo; la voce di quella fuga poteva essere arrivata
fin là; e in tali strette, Renzo dovette fare forse dieci
giudizi fisionomici, prima di trovar la figura che gli
paresse a proposito. Quel grassotto, che stava ritto sulla
soglia della sua bottega, a gambe larghe, con le mani di
dietro, con la pancia in fuori, col mento in aria, dal quale
pendeva una gran pappagorgia, e che, non avendo altro
che fare, andava alternativamente sollevando sulla
punta de' piedi la sua massa tremolante, e lasciandola ri-
364
cadere sui calcagni, aveva un viso di cicalone curioso,
che, in vece di dar delle risposte, avrebbe fatto delle interrogazioni.
Quell'altro che veniva innanzi, con gli occhi
fissi, e col labbro in fuori, non che insegnar presto e
bene la strada a un altro, appena pareva conoscer la sua.
Quel ragazzotto, che, a dire il vero, mostrava d'esser
molto sveglio, mostrava però d'essere anche più malizioso;
e probabilmente avrebbe avuto un gusto matto a
far andare un povero contadino dalla parte opposta a
quella che desiderava. Tant'è vero che all'uomo impicciato,
quasi ogni cosa è un nuovo impiccio! Visto finalmente
uno che veniva in fretta, pensò che questo, avendo
probabilmente qualche affare pressante, gli risponderebbe
subito, senz'altre chiacchiere; e sentendolo parlar
da sé, giudicò che dovesse essere un uomo sincero. Gli
s'accostò, e disse: – di grazia, quel signore, da che parte
si va per andare a Bergamo?
– Per andare a Bergamo? Da porta orientale.
– Grazie tante; e per andare a porta orientale?
– Prendete questa strada a mancina; vi troverete sulla
piazza del duomo; poi...
– Basta, signore; il resto lo so. Dio gliene renda merito
–. E diviato s'incamminò dalla parte che gli era stata
indicata. L'altro gli guardò dietro un momento, e, accozzando
nel suo pensiero quella maniera di camminare
con la domanda, disse tra sé: "o n'ha fatta una, o qualcheduno
la vuol fare a lui".
Renzo arriva sulla piazza del duomo; l'attraversa, passa
accanto a un mucchio di cenere e di carboni spenti, e
365
riconosce gli avanzi del falò di cui era stato spettatore il
giorno avanti; costeggia gli scalini del duomo, rivede il
forno delle grucce, mezzo smantellato, e guardato da
soldati; e tira diritto per la strada da cui era venuto insieme
con la folla; arriva al convento de' cappuccini; dà
un'occhiata a quella piazza e alla porta della chiesa, e
dice tra sé, sospirando: "m'aveva però dato un buon parere
quel frate di ieri: che stessi in chiesa a aspettare, e a
fare un po' di bene".
Qui, essendosi fermato un momento a guardare attentamente
alla porta per cui doveva passare, e vedendovi,
così da lontano, molta gente a guardia, e avendo la fantasia
un po' riscaldata (bisogna compatirlo; aveva i suoi
motivi), provò una certa ripugnanza ad affrontare quel
passo. Si trovava così a mano un luogo d'asilo, e dove,
con quella lettera, sarebbe ben raccomandato; fu tentato
fortemente d'entrarvi. Ma, subito ripreso animo, pensò:
"uccel di bosco, fin che si può. Chi mi conosce? Di ragione,
i birri non si saran fatti in pezzi, per andarmi ad
aspettare a tutte le porte". Si voltò, per vedere se mai venissero
da quella parte: non vide né quelli, né altri che
paressero occuparsi di lui. Va innanzi; rallenta quelle
gambe benedette, che volevan sempre correre, mentre
conveniva soltanto camminare; e adagio adagio, fischiando
in semitono, arriva alla porta.
C'era, proprio sul passo, un mucchio di gabellini, e,
per rinforzo, anche de' micheletti spagnoli; ma stavan
tutti attenti verso il di fuori, per non lasciare entrar di
quelli che, alla notizia d'una sommossa, v'accorrono,
366
come i corvi al campo dove è stata data battaglia; di maniera
che Renzo, con un'aria indifferente, con gli occhi
bassi, e con un andare così tra il viandante e uno che
vada a spasso, uscì, senza che nessuno gli dicesse nulla;
ma il cuore di dentro faceva un gran battere. Vedendo a
diritta una viottola, entrò in quella, per evitare la strada
maestra; e camminò un pezzo prima di voltarsi neppure
indietro.
Cammina, cammina; trova cascine, trova villaggi, tira
innanzi senza domandarne il nome; è certo d'allontanarsi
da Milano, spera d'andar verso Bergamo; questo gli
basta per ora. Ogni tanto, si voltava indietro; ogni tanto,
andava anche guardando e strofinando or l'uno or l'altro
polso, ancora un po' indolenziti, e segnati in giro d'una
striscia rosseggiante, vestigio della cordicella. I suoi
pensieri erano, come ognuno può immaginarsi, un guazzabuglio
di pentimenti, d'inquietudini, di rabbie, di tenerezze;
era uno studio faticoso di raccapezzare le cose
dette e fatte la sera avanti, di scoprir la parte segreta della
sua dolorosa storia, e sopra tutto come avean potuto
risapere il suo nome. I suoi sospetti cadevan naturalmente
sullo spadaio, al quale si rammentava bene d'averlo
spiattellato. E ripensando alla maniera con cui
gliel aveva cavato di bocca, e a tutto il fare di colui, e a
tutte quell'esibizioni che riuscivan sempre a voler saper
qualcosa, il sospetto diveniva quasi certezza. Se non che
si rammentava poi anche, in confuso, d'aver, dopo la
partenza dello spadaio, continuato a cicalare; con chi,
indovinala grillo; di cosa, la memoria, per quanto venis-
367
se esaminata, non lo sapeva dire: non sapeva dir altro
che d'essersi in quel tempo trovata fuor di casa. Il poverino
si smarriva in quella ricerca: era come un uomo che
ha sottoscritti molti fogli bianchi, e gli ha affidati a uno
che credeva il fior de' galantuomini; e scoprendolo poi
un imbroglione, vorrebbe conoscere lo stato de' suoi affari:
che conoscere? è un caos. Un altro studio penoso
era quello di far sull'avvenire un disegno che gli potesse
piacere: quelli che non erano in aria, eran tutti malinconici.
Ma ben presto, lo studio più penoso fu quello di trovar
la strada. Dopo aver camminato un pezzo, si può
dire, alla ventura, vide che da sé non ne poteva uscire.
Provava bensì una certa ripugnanza a metter fuori quella
parola Bergamo, come se avesse un non so che di sospetto,
di sfacciato; ma non si poteva far di meno. Risolvette
dunque di rivolgersi, come aveva fatto in Milano,
al primo viandante la cui fisonomia gli andasse a genio;
e così fece.
– Siete fuor di strada, – gli rispose questo; e, pensatoci
un poco, parte con parole, parte co' cenni, gl'indicò il
giro che doveva fare, per rimettersi sulla strada maestra.
Renzo lo ringraziò, fece le viste di far come gli era stato
detto, prese in fatti da quella parte, con intenzione però
d'avvicinarsi bensì a quella benedetta strada maestra, di
non perderla di vista, di costeggiarla più che fosse possibile;
ma senza mettervi piede. Il disegno era più facile
da concepirsi che da eseguirsi. La conclusione fu che,
andando così da destra a sinistra, e, come si dice, a zig
368
zag, parte seguendo l'altre indicazioni che si faceva coraggio
a pescar qua e là, parte correggendole secondo i
suoi lumi, e adattandole al suo intento, parte lasciandosi
guidar dalle strade in cui si trovava incamminato, il nostro
fuggitivo aveva fatte forse dodici miglia, che non
era distante da Milano più di sei; e in quanto a Bergamo,
era molto se non se n'era allontanato. Cominciò a persuadersi
che, anche in quella maniera, non se n'usciva a
bene; e pensò a trovar qualche altro ripiego. Quello che
gli venne in mente, fu di scovar, con qualche astuzia, il
nome di qualche paese vicino al confine, e al quale si
potesse andare per istrade comunali: e domandando di
quello, si farebbe insegnar la strada, senza seminar qua
e là quella domanda di Bergamo, che gli pareva puzzar
tanto di fuga, di sfratto, di criminale.
Mentre cerca la maniera di pescar tutte quelle notizie,
senza dar sospetto, vede pendere una frasca da una casuccia
solitaria, fuori d'un paesello. Da qualche tempo,
sentiva anche crescere il bisogno di ristorar le sue forze;
pensò che lì sarebbe il luogo di fare i due servizi in una
volta; entrò. Non c'era che una vecchia, con la rocca al
fianco, e col fuso in mano. Chiese un boccone; gli fu offerto
un po' di stracchino e del vin buono: accettò lo
stracchino, del vino la ringraziò (gli era venuto in odio,
per quello scherzo che gli aveva fatto la sera avanti); e
si mise a sedere, pregando la donna che facesse presto.
Questa, in un momento, ebbe messo in tavola; e subito
dopo cominciò a tempestare il suo ospite di domande, e
sul suo essere, e sui gran fatti di Milano: ché la voce n'e-
369
ra arrivata fin là. Renzo, non solo seppe schermirsi dalle
domande, con molta disinvoltura; ma, approfittandosi
della difficoltà medesima, fece servire al suo intento la
curiosità della vecchia, che gli domandava dove fosse
incamminato.
– Devo andare in molti luoghi, – rispose: – e, se trovo
un ritaglio di tempo, vorrei anche passare un momento
da quel paese, piuttosto grosso, sulla strada di Bergamo,
vicino al confine, però nello stato di Milano... Come si
chiama? – "Qualcheduno ce ne sarà", pensava intanto
tra sé.
– Gorgonzola, volete dire, – rispose la vecchia.
– Gorgonzola! – ripeté Renzo, quasi per mettersi meglio
in mente la parola. – È molto lontano di qui? – riprese
poi.
– Non lo so precisamente: saranno dieci, saranno dodici
miglia. Se ci fosse qualcheduno de' miei figliuoli,
ve lo saprebbe dire.
– E credete che ci si possa andare per queste belle
viottole, senza prender la strada maestra? dove c'è una
polvere, una polvere! Tanto tempo che non piove!
– A me mi par di sì: potete domandare nel primo paese
che troverete andando a diritta –. E glielo nominò.
– Va bene; – disse Renzo; s'alzò, prese un pezzo di
pane che gli era avanzato della magra colazione, un
pane ben diverso da quello che aveva trovato, il giorno
avanti, appiè della croce di san Dionigi; pagò il conto,
uscì, e prese a diritta. E, per non ve l'allungar più del bisogno,
col nome di Gorgonzola in bocca, di paese in
370
paese, ci arrivò, un'ora circa prima di sera.
Già cammin facendo, aveva disegnato di far lì un'altra
fermatina, per fare un pasto un po' più sostanzioso. Il
corpo avrebbe anche gradito un po' di letto; ma prima
che contentarlo in questo, Renzo l'avrebbe lasciato cader
rifinito sulla strada. Il suo proposito era d'informarsi all'osteria,
della distanza dell'Adda, di cavar destramente
notizia di qualche traversa che mettesse là, e di rincamminarsi
da quella parte, subito dopo essersi rinfrescato.
Nato e cresciuto alla seconda sorgente, per dir così, di
quel fiume, aveva sentito dir più volte, che, a un certo
punto, e per un certo tratto, esso faceva confine tra lo
stato milanese e il veneto: del punto e del tratto non aveva
un'idea precisa; ma, allora come allora, l'affar più urgente
era di passarlo, dovunque si fosse. Se non gli riusciva
in quel giorno, era risoluto di camminare fin che
l'ora e la lena glielo permettessero: e d'aspettar poi l'alba,
in un campo, in un deserto; dove piacesse a Dio; pur
che non fosse un'osteria.
Fatti alcuni passi in Gorgonzola, vide un'insegna, entrò;
e all'oste, che gli venne incontro, chiese un boccone,
e una mezzetta di vino: le miglia di più, e il tempo gli
avevan fatto passare quell'odio così estremo e fanatico.
– Vi prego di far presto, soggiunse: – perché ho bisogno
di rimettermi subito in istrada –. E questo lo disse, non
solo perché era vero, ma anche per paura che l'oste, immaginandosi
che volesse dormir lì, non gli uscisse fuori
a domandar del nome e del cognome, e donde veniva, e
per che negozio... Alla larga!
371
L'oste rispose a Renzo, che sarebbe servito; e questo
si mise a sedere in fondo della tavola, vicino all'uscio: il
posto de' vergognosi.
C'erano in quella stanza alcuni sfaccendati del paese,
i quali, dopo aver discusse e commentate le gran notizie
di Milano del giorno avanti, si struggevano di sapere un
poco come fosse andata anche in quel giorno; tanto più
che quelle prime eran più atte a stuzzicar la curiosità,
che a soddisfarla: una sollevazione, né soggiogata né
vittoriosa, sospesa più che terminata dalla notte; una
cosa tronca, la fine d'un atto piuttosto che d'un dramma.
Un di coloro si staccò dalla brigata, s'accostò al soprarrivato,
e gli domandò se veniva da Milano.
– Io? – disse Renzo sorpreso, per prender tempo a rispondere.
– Voi, se la domanda è lecita.
Renzo, tentennando il capo, stringendo le labbra, e facendone
uscire un suono inarticolato, disse: – Milano,
da quel che ho sentito dire... non dev'essere un luogo da
andarci in questi momenti, meno che per una gran necessità.
– Continua dunque anche oggi il fracasso? – domandò,
con più istanza, il curioso.
– Bisognerebbe esser là, per saperlo, – disse Renzo.
– Ma voi, non venite da Milano?
– Vengo da Liscate, – rispose lesto il giovine, che intanto
aveva pensata la sua risposta. Ne veniva in fatti, a
rigor di termini, perché c'era passato; e il nome l'aveva
saputo, a un certo punto della strada, da un viandante
372
che gli aveva indicato quel paese come il primo che doveva
attraversare, per arrivare a Gorgonzola.
– Oh! – disse l'amico; come se volesse dire: faresti
meglio a venir da Milano, ma pazienza. – E a Liscate, –
soggiunse, – non si sapeva niente di Milano?
– Potrebb'essere benissimo che qualcheduno là sapesse
qualche cosa, – rispose il montanaro: – ma io non ho
sentito dir nulla.
E queste parole le proferì in quella maniera particolare
che par che voglia dire: ho finito. Il curioso ritornò al
suo posto; e, un momento dopo, l'oste venne a mettere
in tavola.
– Quanto c'è di qui all'Adda? – gli disse Renzo, mezzo
tra' denti, con un fare da addormentato, che gli abbiam
visto qualche altra volta.
– All'Adda, per passare? – disse l'oste.
– Cioè... sì... all'Adda.
– Volete passare dal ponte di Cassano, o sulla chiatta
di Canonica?
– Dove si sia... Domando così per curiosità.
– Eh, volevo dire, perché quelli sono i luoghi dove
passano i galantuomini, la gente che può dar conto di sé.
– Va bene: e quanto c'è?
– Fate conto che, tanto a un luogo, come all'altro,
poco più, poco meno, ci sarà sei miglia.
– Sei miglia! non credevo tanto, – disse Renzo. – E
già, – riprese poi, con un'aria d'indifferenza, portata fino
all'affettazione: – e già, chi avesse bisogno di prendere
una scorciatoia, ci saranno altri luoghi da poter passare?
373
– Ce n'è sicuro, – rispose l'oste, ficcandogli in viso
due occhi pieni d'una curiosità maliziosa. Bastò questo
per far morir tra' denti al giovine l'altre domande che
aveva preparate. Si tirò davanti il piatto; e guardando la
mezzetta che l'oste aveva posata, insieme con quello,
sulla tavola, disse: – il vino è sincero?
– Come l'oro, – disse l'oste: – domandatene pure a
tutta la gente del paese e del contorno, che se n'intende:
e poi, lo sentirete –. E così dicendo, tornò verso la brigata.
"Maledetti gli osti!" esclamò Renzo tra sé: "più ne conosco,
peggio li trovo". Non ostante, si mise a mangiare
con grand'appetito, stando, nello stesso tempo, in orecchi,
senza che paresse suo fatto, per veder di scoprir
paese, di rilevare come si pensasse colà sul grand'avvenimento
nel quale egli aveva avuta non piccola parte, e
d'osservare specialmente se, tra que' parlatori, ci fosse
qualche galantuomo, a cui un povero figliuolo potesse
fidarsi di domandar la strada, senza timore d'esser messo
alle strette, e forzato a ciarlare de' fatti suoi.
– Ma! – diceva uno: – questa volta par proprio che i
milanesi abbian voluto far davvero. Basta; domani al
più tardi, si saprà qualcosa.
– Mi pento di non esser andato a Milano stamattina, –
diceva un altro.
– Se vai domani, vengo anch'io, – disse un terzo; poi
un altro, poi un altro.
– Quel che vorrei sapere, – riprese il primo, – è se
que' signori di Milano penseranno anche alla povera
374
gente di campagna, o se faranno far la legge buona solamente
per loro. Sapete come sono eh? Cittadini superbi,
tutto per loro: gli altri, come se non ci fossero.
– La bocca l'abbiamo anche noi, sia per mangiare, sia
per dir la nostra ragione, – disse un altro, con voce tanto
più modesta, quanto più la proposizione era avanzata: –
e quando la cosa sia incamminata... – Ma credette meglio
di non finir la frase.
– Del grano nascosto, non ce n'è solamente in Milano,
– cominciava un altro, con un'aria cupa e maliziosa;
quando sentono avvicinarsi un cavallo. Corron tutti all'uscio;
e, riconosciuto colui che arrivava, gli vanno incontro.
Era un mercante di Milano, che, andando più
volte l'anno a Bergamo, per i suoi traffichi, era solito
passar la notte in quell'osteria; e siccome ci trovava quasi
sempre la stessa compagnia, li conosceva tutti. Gli
s'affollano intorno; uno prende la briglia, un altro la
staffa. – Ben arrivato, ben arrivato!
– Ben trovati.
– Avete fatto buon viaggio?
– Bonissimo; e voi altri, come state?
– Bene, bene. Che nuove ci portate di Milano?
– Ah! ecco quelli delle novità, – disse il mercante,
smontando, e lasciando il cavallo in mano d'un garzone.
– E poi, e poi, continuò, entrando con la compagnia, – a
quest'ora le saprete forse meglio di me.
– Non sappiamo nulla, davvero, – disse più d'uno,
mettendosi la mano al petto.
– Possibile? – disse il mercante. – Dunque ne sentire-
375
te delle belle... o delle brutte. Ehi, oste, il mio letto solito
è in libertà? Bene: un bicchier di vino, e il mio solito
boccone, subito; perché voglio andare a letto presto, per
partir presto domattina, e arrivare a Bergamo per l'ora
del desinare. E voi altri, – continuò, mettendosi a sedere,
dalla parte opposta a quella dove stava Renzo, zitto e
attento, – voi altri non sapete di tutte quelle diavolerie di
ieri?
– Di ieri sì.
– Vedete dunque, – riprese il mercante, – se le sapete
le novità. Lo dicevo io che, stando qui sempre di guardia,
per frugar quelli che passano...
– Ma oggi, com'è andata oggi?
– Ah oggi. Non sapete niente d'oggi?
– Niente affatto: non è passato nessuno.
– Dunque lasciatemi bagnar le labbra; e poi vi dirò le
cose d'oggi. Sentirete –. Empì il bicchiere, lo prese con
una mano, poi con le prime due dita dell'altra sollevò i
baffi, poi si lisciò la barba, bevette, e riprese: – oggi,
amici cari, ci mancò poco, che non fosse una giornata
brusca come ieri, o peggio. E non mi par quasi vero
d'esser qui a chiacchierar con voi altri; perché avevo già
messo da parte ogni pensiero di viaggio, per restare a
guardar la mia povera bottega.
– Che diavolo c'era? – disse uno degli ascoltanti.
– Proprio il diavolo: sentirete –. E trinciando la pietanza
che gli era stata messa davanti, e poi mangiando,
continuò il suo racconto. I compagni, ritti di qua e di là
della tavola, lo stavano a sentire, con la bocca aperta;
376
Renzo, al suo posto, senza che paresse suo fatto, stava
attento, forse più di tutti, masticando adagio adagio gli
ultimi suoi bocconi.
– Stamattina dunque que' birboni che ieri avevano
fatto quel chiasso orrendo, si trovarono a' posti convenuti
(già c'era un'intelligenza: tutte cose preparate); si
riunirono, e ricominciarono quella bella storia di girare
di strada in strada, gridando per tirar altra gente. Sapete
che è come quando si spazza, con riverenza parlando, la
casa; il mucchio del sudiciume ingrossa quanto più va
avanti. Quando parve loro d'esser gente abbastanza,
s'avviarono verso la casa del signor vicario di provvisione;
come se non bastassero le tirannie che gli hanno fatte
ieri: a un signore di quella sorte! oh che birboni! E la
roba che dicevan contro di lui! Tutte invenzioni: un signor
dabbene, puntuale; e io lo posso dire, che son tutto
di casa, e lo servo di panno per le livree della servitù.
S'incamminaron dunque verso quella casa: bisognava
veder che canaglia, che facce: figuratevi che son passati
davanti alla mia bottega: facce che... i giudei della Via
Crucis non ci son per nulla. E le cose che uscivan da
quelle bocche! da turarsene gli orecchi, se non fosse stato
che non tornava conto di farsi scorgere. Andavan
dunque con la buona intenzione di dare il sacco; ma... –
E qui, alzata in aria, e stesa la mano sinistra, si mise la
punta del pollice alla punta del naso.
– Ma? – dissero forse tutti gli ascoltatori.
– Ma, – continuò il mercante, – trovaron la strada
chiusa con travi e con carri, e, dietro quella barricata,
377
una bella fila di micheletti, con gli archibusi spianati,
per riceverli come si meritavano. Quando videro questo
bell'apparato... Cosa avreste fatto voi altri?
– Tornare indietro.
– Sicuro; e così fecero. Ma vedete un poco se non era
il demonio che li portava. Son lì sul Cordusio, vedon lì
quel forno che fin da ieri, avevan voluto saccheggiare; e
cosa si faceva in quella bottega? si distribuiva il pane
agli avventori; c'era de' cavalieri, e fior di cavalieri, a invigilare
che tutto andasse bene; e costoro (avevano il
diavolo addosso vi dico, e poi c'era chi gli aizzava), costoro,
dentro come disperati; piglia tu, che piglio anch'io:
in un batter d'occhio, cavalieri, fornai, avventori,
pani, banco, panche, madie, casse, sacchi, frulloni, crusca,
farina, pasta, tutto sottosopra.
– E i micheletti?
– I micheletti avevan la casa del vicario da guardare:
non si può cantare e portar la croce. Fu in un batter d'occhio,
vi dico: piglia piglia; tutto ciò che c'era buono a
qualcosa, fu preso. E poi torna in campo quel bel ritrovato
di ieri, di portare il resto sulla piazza, e di farne una
fiammata. E già cominciavano, i manigoldi, a tirar fuori
roba; quando uno più manigoldo degli altri, indovinate
un po' con che bella proposta venne fuori.
– Con che cosa?
– Di fare un mucchio di tutto nella bottega, e di dar
fuoco al mucchio e alla casa insieme. Detto fatto...
– Ci han dato fuoco?
– Aspettate. Un galantuomo del vicinato ebbe un'ispi-
378
razione dal cielo. Corse su nelle stanze, cercò d'un Crocifisso,
lo trovò, l'attaccò all'archetto d'una finestra, prese
da capo d'un letto due candele benedette, le accese, e
le mise sul davanzale, a destra e a sinistra del Crocifisso.
La gente guarda in su. In un Milano, bisogna dirla,
c'è ancora del timor di Dio; tutti tornarono in sé. La più
parte, voglio dire; c'era bensì de' diavoli che, per rubare,
avrebbero dato fuoco anche al paradiso; ma visto che la
gente non era del loro parere, dovettero smettere, e star
cheti. Indovinate ora chi arrivò all'improvviso. Tutti i
monsignori del duomo, in processione, a croce alzata, in
abito corale; e monsignor Mazenta, arciprete, cominciò
a predicare da una parte, e monsignor Settala, penitenziere,
da un'altra, e gli altri anche loro: ma, brava gente!
ma cosa volete fare? ma è questo l'esempio che date a'
vostri figliuoli? ma tornate a casa; ma non sapete che il
pane è a buon mercato, più di prima? ma andate a vedere,
che c'è l'avviso sulle cantonate.
– Era vero?
– Diavolo! Volete che i monsignori del duomo venissero
in cappa magna a dir delle fandonie?
– E la gente cosa fece?
– A poco a poco se n'andarono; corsero alle cantonate;
e, chi sapeva leggere, la c'era proprio la meta. Indovinate
un poco: un pane d'ott'once, per un soldo.
– Che bazza!
– La vigna è bella; pur che la duri. Sapete quanta farina
hanno mandata a male, tra ieri e stamattina? Da mantenerne
il ducato per due mesi.
379
– E per fuori di Milano, non s'è fatta nessuna legge
buona?
– Quel che s'è fatto per Milano, è tutto a spese della
città. Non so che vi dire: per voi altri sarà quel che Dio
vorrà. A buon conto, i fracassi son finiti. Non v'ho detto
tutto; ora viene il buono.
– Cosa c'è ancora?
– C'è che, ier sera o stamattina che sia, ne sono stati
agguantati molti; e subito s'è saputo che i capi saranno
impiccati. Appena cominciò a spargersi questa voce,
ognuno andava a casa per la più corta, per non arrischiare
d'esser nel numero. Milano, quand'io ne sono uscito,
pareva un convento di frati.
– Gl'impiccheranno poi davvero?
– Eccome! e presto, – rispose il mercante.
– E la gente cosa farà? – domandò ancora colui che
aveva fatta l'altra domanda.
– La gente? anderà a vedere, – disse il mercante. –
Avevan tanta voglia di veder morire un cristiano all'aria
aperta, che volevano, birboni! far la festa al signor vicario
di provvisione. In vece sua, avranno quattro tristi,
serviti con tutte le formalità, accompagnati da' cappuccini,
e da' confratelli della buona morte; e gente che se l'è
meritato. È una provvidenza, vedete; era una cosa necessaria.
Cominciavan già a prender il vizio d'entrar nelle
botteghe, e di servirsi, senza metter mano alla borsa;
se li lasciavan fare, dopo il pane sarebbero venuti al
vino, e così di mano in mano... Pensate se coloro volevano
smettere, di loro spontanea volontà, una usanza
380
così comoda. E vi so dir io che, per un galantuomo che
ha bottega aperta, era un pensier poco allegro.
– Davvero, – disse uno degli ascoltatori. – Davvero, –
ripeteron gli altri, a una voce.
– E, – continuò il mercante, asciugandosi la barba col
tovagliolo, – l'era ordita da un pezzo: c'era una lega, sapete?
– C'era una lega?
– C'era una lega. Tutte cabale ordite da' navarrini, da
quel cardinale là di Francia, sapete chi voglio dire, che
ha un certo nome mezzo turco, e che ogni giorno ne
pensa una, per far qualche dispetto alla corona di Spagna.
Ma sopra tutto, tende a far qualche tiro a Milano;
perché vede bene, il furbo, che qui sta la forza del re.
– Già.
– Ne volete una prova? Chi ha fatto il più gran chiasso,
eran forestieri; andavano in giro facce, che in Milano
non s'eran mai vedute. Anzi mi dimenticavo di dirvene
una che m'è stata data per certa. La giustizia aveva acchiappato
uno in un'osteria... – Renzo, il quale non perdeva
un ette di quel discorso, al tocco di questa corda, si
sentì venir freddo, e diede un guizzo, prima che potesse
pensare a contenersi. Nessuno però se n'avvide; e il dicitore,
senza interrompere il filo del racconto, seguitò: –
uno che non si sa bene ancora da che parte fosse venuto,
da chi fosse mandato, né che razza d'uomo si fosse; ma
certo era uno de' capi. Già ieri, nel forte del baccano,
aveva fatto il diavolo; e poi, non contento di questo, s'era
messo a predicare, e a proporre, così una galanteria,
381
che s'ammazzassero tutti i signori. Birbante! Chi farebbe
viver la povera gente, quando i signori fossero ammazzati?
La giustizia, che l'aveva appostato, gli mise l'unghie
addosso; gli trovarono un fascio di lettere; e lo menavano
in gabbia; ma che? i suoi compagni, che facevan
la ronda intorno all'osteria, vennero in gran numero, e lo
liberarono, il manigoldo.
– E cosa n'è stato?
– Non si sa; sarà scappato, o sarà nascosto in Milano:
son gente che non ha né casa né tetto, e trovan per tutto
da alloggiare e da rintanarsi: però finché il diavolo può,
e vuole aiutarli: ci dan poi dentro quando meno se lo
pensano; perché, quando la pera è matura, convien che
caschi. Per ora si sa di sicuro che le lettere son rimaste
in mano della giustizia, e che c'è descritta tutta la cabala;
e si dice che n'anderà di mezzo molta gente. Peggio
per loro; che hanno messo a soqquadro mezzo Milano, e
volevano anche far peggio. Dicono che i fornai son birboni.
Lo so anch'io; ma bisogna impiccarli per via di
giustizia. C'è del grano nascosto. Chi non lo sa? Ma tocca
a chi comanda a tener buone spie, e andarlo a disotterrare,
e mandare anche gl'incettatori a dar calci all'aria,
in compagnia de' fornai. E se chi comanda non fa nulla,
tocca alla città a ricorrere; e se non dànno retta alla prima,
ricorrere ancora; ché a forza di ricorrere s'ottiene; e
non metter su un'usanza così scellerata d'entrar nelle
botteghe e ne' fondachi, a prender la roba a man salva.
A Renzo quel poco mangiare era andato in tanto veleno.
Gli pareva mill'anni d'esser fuori e lontano da quel-
382
l'osteria, da quel paese; e più di dieci volte aveva detto a
sé stesso: andiamo, andiamo. Ma quella paura di dar sospetto,
cresciuta allora oltremodo, e fatta tiranna di tutti
i suoi pensieri, l'aveva tenuto sempre inchiodato sulla
panca. In quella perplessità, pensò che il ciarlone doveva
poi finire di parlar di lui; e concluse tra sé, di moversi,
appena sentisse attaccare qualche altro discorso.
– E per questo, – disse uno della brigata, – io che so
come vanno queste faccende, e che ne' tumulti i galantuomini
non ci stanno bene, non mi son lasciato vincere
dalla curiosità, e son rimasto a casa mia.
– E io, mi son mosso? – disse un altro.
– Io? – soggiunse un terzo: – se per caso mi fossi trovato
in Milano, avrei lasciato imperfetto qualunque affare,
e sarei tornato subito a casa mia. Ho moglie e figliuoli;
e poi, dico la verità, i baccani non mi piacciono.
A questo punto, l'oste, ch'era stato anche lui a sentire,
andò verso l'altra cima della tavola, per veder cosa faceva
quel forestiero. Renzo colse l'occasione, chiamò l'oste
con un cenno, gli chiese il conto, lo saldò senza tirare,
quantunque l'acque fossero molto basse; e, senza far
altri discorsi, andò diritto all'uscio, passò la soglia, e, a
guida della Provvidenza, s'incamminò dalla parte opposta
a quella per cui era venuto.
383
CAPITOLO XVII
Basta spesso una voglia, per non lasciar ben avere un
uomo; pensate poi due alla volta, l'una in guerra coll'altra.
Il povero Renzo n'aveva, da molte ore, due tali in
corpo, come sapete: la voglia di correre, e quella di star
nascosto: e le sciagurate parole del mercante gli avevano
accresciuta oltremodo l'una e l'altra a un colpo. Dunque
la sua avventura aveva fatto chiasso; dunque lo volevano
a qualunque patto; chi sa quanti birri erano in
campo per dargli la caccia! quali ordini erano stati spediti
di frugar ne' paesi, nell'osterie, per le strade! Pensava
bensì che finalmente i birri che lo conoscevano, eran
due soli, e che il nome non lo portava scritto in fronte;
ma gli tornavano in mente certe storie che aveva sentite
raccontare, di fuggitivi colti e scoperti per istrane combinazioni,
riconosciuti all'andare, all'aria sospettosa, ad
altri segnali impensati: tutto gli faceva ombra. Quantunque,
nel momento che usciva di Gorgonzola, scoccassero
le ventiquattro, e le tenebre che venivano innanzi, diminuissero
sempre più que' pericoli, ciò non ostante prese
contro voglia la strada maestra, e si propose d'entrar
nella prima viottola che gli paresse condur dalla parte
dove gli premeva di riuscire. Sul principio, incontrava
qualche viandante; ma, pieno la fantasia di quelle brutte
384
apprensioni, non ebbe cuore d'abbordarne nessuno, per
informarsi della strada. "Ha detto sei miglia, colui, –
pensava: – se andando fuor di strada, dovessero anche
diventar otto o dieci, le gambe che hanno fatte l'altre, faranno
anche queste. Verso Milano non vo di certo; dunque
vo verso l'Adda. Cammina, cammina, o presto o tardi
ci arriverò. L'Adda ha buona voce; e, quando le sarò
vicino, non ho più bisogno di chi me l'insegni. Se qualche
barca c'è, da poter passare, passo subito, altrimenti
mi fermerò fino alla mattina, in un campo, sur una pianta,
come le passere: meglio sur una pianta, che in prigione".
Ben presto vide aprirsi una straducola a mancina; e
v'entrò. A quell'ora, se si fosse abbattuto in qualcheduno,
non avrebbe più fatte tante cerimonie per farsi insegnar
la strada; ma non sentiva anima vivente. Andava
dunque dove la strada lo conduceva; e pensava.
"Io fare il diavolo! Io ammazzare tutti i signori! Un
fascio di lettere, io! I miei compagni che mi stavano a
far la guardia! Pagherei qualche cosa a trovarmi a viso a
viso con quel mercante, di là dall'Adda (ah quando l'avrò
passata quest'Adda benedetta!), e fermarlo, e domandargli
con comodo dov'abbia pescate tutte quelle
belle notizie. Sappiate ora, mio caro signore, che la cosa
è andata così e così, e che il diavolo ch'io ho fatto, è stato
d'aiutar Ferrer, come se fosse stato un mio fratello;
sappiate che que' birboni che, a sentir voi, erano i miei
amici, perché, in un certo momento, io dissi una parola
da buon cristiano, mi vollero fare un brutto scherzo;
385
sappiate che, intanto che voi stavate a guardar la vostra
bottega, io mi faceva schiacciar le costole, per salvare il
vostro signor vicario di provvisione, che non l'ho mai né
visto né conosciuto. Aspetta che mi mova un'altra volta,
per aiutar signori... È vero che bisogna farlo per l'anima:
son prossimo anche loro. E quel gran fascio di lettere,
dove c'era tutta la cabala, e che adesso è in mano della
giustizia, come voi sapete di certo; scommettiamo che
ve lo fo comparir qui, senza l'aiuto del diavolo? Avreste
curiosità di vederlo quel fascio? Eccolo qui... Una lettera
sola?... Sì signore, una lettera sola; e questa lettera, se
lo volete sapere, l'ha scritta un religioso che vi può insegnar
la dottrina, quando si sia; un religioso che, senza
farvi torto, val più un pelo della sua barba che tutta la
vostra; e è scritta, questa lettera, come vedete, a un altro
religioso, un uomo anche lui... Vedete ora quali sono i
furfanti miei amici. E imparate a parlare un'altra volta;
principalmente quando si tratta del prossimo".
Ma dopo qualche tempo, questi pensieri ed altri simili
cessarono affatto: le circostanze presenti occupavan tutte
le facoltà del povero pellegrino. La paura d'essere inseguito
o scoperto, che aveva tanto amareggiato il viaggio
in pieno giorno, non gli dava ormai più fastidio; ma
quante cose rendevan questo molto più noioso! Le tenebre,
la solitudine, la stanchezza cresciuta, e ormai dolorosa;
tirava una brezzolina sorda, uguale, sottile, che doveva
far poco servizio a chi si trovava ancora indosso
quegli stessi vestiti che s'era messi per andare a nozze in
quattro salti, e tornare subito trionfante a casa sua; e, ciò
386
che rendeva ogni cosa più grave, quell'andare alla ventura,
e, per dir così, al tasto, cercando un luogo di riposo
e di sicurezza.
Quando s'abbatteva a passare per qualche paese, andava
adagio adagio, guardando però se ci fosse ancora
qualche uscio aperto; ma non vide mai altro segno di
gente desta, che qualche lumicino trasparente da qualche
impannata. Nella strada fuor dell'abitato, si soffermava
ogni tanto; stava in orecchi, per veder se sentiva
quella benedetta voce dell'Adda; ma invano. Altre voci
non sentiva, che un mugolìo di cani, che veniva da qualche
cascina isolata, vagando per l'aria, lamentevole insieme
e minaccioso. Al suo avvicinarsi a qualcheduna di
quelle, il mugolìo si cambiava in un abbaiar frettoloso e
rabbioso: nel passar davanti alla porta, sentiva, vedeva
quasi, il bestione, col muso al fessolino della porta, raddoppiar
gli urli: cosa che gli faceva andar via la tentazione
di picchiare, e di chieder ricovero. E forse, anche
senza i cani, non ci si sarebbe risolto. "Chi è là? – pensava:
– cosa volete a quest'ora? Come siete venuto qui?
Fatevi conoscere. Non c'è osterie da alloggiare? Ecco,
andandomi bene, quel che mi diranno, se picchio:
quand'anche non ci dorma qualche pauroso che, a buon
conto, si metta a gridare: aiuto! al ladro! Bisogna aver
subito qualcosa di chiaro da rispondere: e cosa ho da rispondere
io? Chi sente un rumore la notte, non gli viene
in testa altro che ladri, malviventi, trappole: non si pensa
mai che un galantuomo possa trovarsi in istrada di
notte, se non è un cavaliere in carrozza". Allora serbava
387
quel partito all'estrema necessità, e tirava innanzi, con la
speranza di scoprire almeno l'Adda, se non passarla, in
quella notte; e di non dover andarne alla cerca, di giorno
chiaro.
Cammina, cammina; arrivò dove la campagna coltivata
moriva in una sodaglia sparsa di felci e di scope.
Gli parve, se non indizio, almeno un certo qual argomento
di fiume vicino, e s'inoltrò per quella, seguendo
un sentiero che l'attraversava. Fatti pochi passi, si fermò
ad ascoltare; ma ancora invano. La noia del viaggio veniva
accresciuta dalla salvatichezza del luogo, da quel
non veder più né un gelso, né una vite, né altri segni di
coltura umana, che prima pareva quasi che gli facessero
una mezza compagnia. Ciò non ostante andò avanti; e
siccome nella sua mente cominciavano a suscitarsi certe
immagini, certe apparizioni, lasciatevi in serbo dalle novelle
sentite raccontar da bambino, così, per discacciarle,
o per acquietarle, recitava, camminando, dell'orazioni
per i morti.
A poco a poco, si trovò tra macchie più alte, di pruni,
di quercioli, di marruche. Seguitando a andare avanti, e
allungando il passo, con più impazienza che voglia, cominciò
a veder tra le macchie qualche albero sparso; e
andando ancora, sempre per lo stesso sentiero, s'accorse
d'entrare in un bosco. Provava un certo ribrezzo a inoltrarvisi;
ma lo vinse, e contro voglia andò avanti; ma più
che s'inoltrava, più il ribrezzo cresceva, più ogni cosa
gli dava fastidio. Gli alberi che vedeva in lontananza, gli
rappresentavan figure strane, deformi, mostruose; l'an-
388
noiava l'ombra delle cime leggermente agitate, che tremolava
sul sentiero illuminato qua e là dalla luna; lo
stesso scrosciar delle foglie secche che calpestava o moveva
camminando, aveva per il suo orecchio un non so
che d'odioso. Le gambe provavano come una smania, un
impulso di corsa, e nello stesso tempo pareva che durassero
fatica a regger la persona. Sentiva la brezza notturna
batter più rigida e maligna sulla fronte e sulle gote;
se la sentiva scorrer tra i panni e le carni, e raggrinzarle,
e penetrar più acuta nelle ossa rotte dalla stanchezza, e
spegnervi quell'ultimo rimasuglio di vigore. A un certo
punto, quell'uggia, quell'orrore indefinito con cui l'animo
combatteva da qualche tempo, parve che a un tratto
lo soverchiasse. Era per perdersi affatto; ma atterrito,
più che d'ogni altra cosa, del suo terrore, richiamò al
cuore gli antichi spiriti, e gli comandò che reggesse.
Così rinfrancato un momento, si fermò su due piedi a
deliberare; risolveva d'uscir subito di lì per la strada già
fatta, d'andar diritto all'ultimo paese per cui era passato,
di tornar tra gli uomini, e di cercare un ricovero, anche
all'osteria. E stando così fermo, sospeso il fruscìo de'
piedi nel fogliame, tutto tacendo d'intorno a lui, cominciò
a sentire un rumore, un mormorìo, un mormorìo
d'acqua corrente. Sta in orecchi; n'è certo; esclama: – è
l'Adda! – Fu il ritrovamento d'un amico, d'un fratello,
d'un salvatore. La stanchezza quasi scomparve, gli tornò
il polso, sentì il sangue scorrer libero e tepido per tutte
le vene, sentì crescer la fiducia de' pensieri, e svanire in
gran parte quell'incertezza e gravità delle cose; e non
389
esitò a internarsi sempre più nel bosco, dietro all'amico
rumore.
Arrivò in pochi momenti all'estremità del piano, sull'orlo
d'una riva profonda; e guardando in giù tra le macchie
che tutta la rivestivano, vide l'acqua luccicare e correre.
Alzando poi lo sguardo, vide il vasto piano dell'altra
riva, sparso di paesi, e al di là i colli, e sur uno di
quelli una gran macchia biancastra, che gli parve dover
essere una città, Bergamo sicuramente. Scese un po' sul
pendìo, e, separando e diramando, con le mani e con le
braccia, il prunaio, guardò giù, se qualche barchetta si
movesse nel fiume, ascoltò se sentisse batter de' remi;
ma non vide né sentì nulla. Se fosse stato qualcosa di
meno dell'Adda, Renzo scendeva subito, per tentarne il
guado; ma sapeva bene che l'Adda non era fiume da
trattarsi così in confidenza.
Perciò si mise a consultar tra sé, molto a sangue freddo,
sul partito da prendere. Arrampicarsi sur una pianta,
e star lì a aspettar l'aurora, per forse sei ore che poteva
ancora indugiare, con quella brezza, con quella brina,
vestito così, c'era più che non bisognasse per intirizzir
davvero. Passeggiare innanzi e indietro, tutto quel tempo,
oltre che sarebbe stato poco efficace aiuto contro il
rigore del sereno, era un richieder troppo da quelle povere
gambe, che già avevano fatto più del loro dovere.
Gli venne in mente d'aver veduto, in uno de' campi più
vicini alla sodaglia, una di quelle capanne coperte di paglia,
costrutte di tronchi e di rami, intonacati poi con la
mota, dove i contadini del milanese usan, l'estate, depo-
390
sitar la raccolta, e ripararsi la notte a guardarla: nell'altre
stagioni, rimangono abbandonate. La disegnò subito per
suo albergo; si rimise sul sentiero, ripassò il bosco, le
macchie, la sodaglia; e andò verso la capanna. Un
usciaccio intarlato e sconnesso, era rabbattuto, senza
chiave né catenaccio; Renzo l'aprì, entrò; vide sospeso
per aria, e sostenuto da ritorte di rami, un graticcio, a
foggia d'hamac; ma non si curò di salirvi. Vide in terra
un po' di paglia; e pensò che, anche lì, una dormitina sarebbe
ben saporita.
Prima però di sdraiarsi su quel letto che la Provvidenza
gli aveva preparato, vi s'inginocchiò, a ringraziarla di
quel benefizio, e di tutta l'assistenza che aveva avuta da
essa, in quella terribile giornata. Disse poi le sue solite
divozioni; e per di più, chiese perdono a Domeneddio di
non averle dette la sera avanti; anzi, per dir le sue parole,
d'essere andato a dormire come un cane, e peggio. "E
per questo, – soggiunse poi tra sé; appoggiando le mani
sulla paglia, e d'inginocchioni mettendosi a giacere: –
per questo, m'è toccata, la mattina, quella bella svegliata".
Raccolse poi tutta la paglia che rimaneva all'intorno,
e se l'accomodò addosso, facendosene, alla meglio, una
specie di coperta, per temperare il freddo, che anche là
dentro si faceva sentir molto bene; e vi si rannicchiò sotto,
con l'intenzione di dormire un bel sonno, parendogli
d'averlo comprato anche più caro del dovere.
Ma appena ebbe chiusi gli occhi, cominciò nella sua
memoria o nella sua fantasia (il luogo preciso non ve lo
saprei dire), cominciò, dico, un andare e venire di gente,
391
così affollato, così incessante, che addio sonno. Il mercante,
il notaio, i birri, lo spadaio, l'oste, Ferrer, il vicario,
la brigata dell'osteria, tutta quella turba delle strade,
poi don Abbondio, poi don Rodrigo: tutta gente con cui
Renzo aveva che dire.
Tre sole immagini gli si presentavano non accompagnate
da alcuna memoria amara, nette d'ogni sospetto,
amabili in tutto; e due principalmente, molto differenti
al certo, ma strettamente legate nel cuore del giovine:
una treccia nera e una barba bianca. Ma anche la consolazione
che provava nel fermare sopra di esse il pensiero,
era tutt'altro che pretta e tranquilla. Pensando al buon
frate, sentiva più vivamente la vergogna delle proprie
scappate, della turpe intemperanza, del bel caso che aveva
fatto de' paterni consigli di lui; e contemplando l'immagine
di Lucia! non ci proveremo a dire ciò che sentisse:
il lettore conosce le circostanze; se lo figuri. E quella
povera Agnese, come l'avrebbe potuta dimenticare?
Quell'Agnese, che l'aveva scelto, che l'aveva già considerato
come una cosa sola con la sua unica figlia, e prima
di ricever da lui il titolo di madre, n'aveva preso il
linguaggio e il cuore, e dimostrata co' fatti la premura.
Ma era un dolore di più, e non il meno pungente, quel
pensiero, che, in grazia appunto di così amorevoli intenzioni,
di tanto bene che voleva a lui, la povera donna si
trovava ora snidata, quasi raminga, incerta dell'avvenire,
e raccoglieva guai e travagli da quelle cose appunto da
cui aveva sperato il riposo e la giocondità degli ultimi
suoi anni. Che notte, povero Renzo! Quella che doveva
392
esser la quinta delle sue nozze! Che stanza! Che letto
matrimoniale! E dopo qual giornata! E per arrivare a
qual domani, a qual serie di giorni! "Quel che Dio vuole,
– rispondeva ai pensieri che gli davan più noia: –
quel che Dio vuole. Lui sa quel che fa: c'è anche per noi.
Vada tutto in isconto de' miei peccati. Lucia è tanto buona!
non vorrà poi farla patire un pezzo, un pezzo, un
pezzo!"
Tra questi pensieri, e disperando ormai d'attaccar sonno,
e facendosegli il freddo sentir sempre più, a segno
ch'era costretto ogni tanto a tremare e a battere i denti,
sospirava la venuta del giorno, e misurava con impazienza
il lento scorrer dell'ore. Dico misurava, perché,
ogni mezz'ora, sentiva in quel vasto silenzio, rimbombare
i tocchi d'un orologio: m'immagino che dovesse esser
quello di Trezzo. E la prima volta che gli ferì gli orecchi
quello scocco, così inaspettato, senza che potesse avere
alcuna idea del luogo donde venisse, gli fece un senso
misterioso e solenne, come d'un avvertimento che venisse
da persona non vista, con una voce sconosciuta.
Quando finalmente quel martello ebbe battuto undici
tocchi, ch'era l'ora disegnata da Renzo per levarsi, s'alzò
mezzo intirizzito, si mise inginocchioni, disse, e con più
fervore del solito, le divozioni della mattina, si rizzò, si
stirò in lungo e in largo, scosse la vita e le spalle, come
per mettere insieme tutte le membra, che ognuno pareva
che facesse da sé, soffiò in una mano, poi nell'altra, se le
stropicciò, aprì l'uscio della capanna; e, per la prima
cosa, diede un'occhiata in qua e in là, per veder se c'era
393
nessuno. E non vedendo nessuno, cercò con l'occhio il
sentiero della sera avanti; lo riconobbe subito, e prese
per quello.
Il cielo prometteva una bella giornata: la luna, in un
canto, pallida e senza raggio, pure spiccava nel campo
immenso d'un bigio ceruleo, che, giù giù verso l'oriente,
s'andava sfumando leggermente in un giallo roseo. Più
giù, all'orizzonte, si stendevano, a lunghe falde ineguali,
poche nuvole, tra l'azzurro e il bruno, le più basse orlate
al di sotto d'una striscia quasi di fuoco, che di mano in
mano si faceva più viva e tagliente: da mezzogiorno, altre
nuvole ravvolte insieme, leggieri e soffici, per dir
così, s'andavan lumeggiando di mille colori senza nome:
quel cielo di Lombardia, così bello quand'è bello, così
splendido, così in pace. Se Renzo si fosse trovato lì andando
a spasso, certo avrebbe guardato in su, e ammirato
quell'albeggiare così diverso da quello ch'era solito
vedere ne' suoi monti; ma badava alla sua strada, e camminava
a passi lunghi, per riscaldarsi, e per arrivar presto.
Passa i campi, passa la sodaglia, passa le macchie,
attraversa il bosco, guardando in qua e in là, e ridendo e
vergognandosi nello stesso tempo, del ribrezzo che vi
aveva provato poche ore prima; è sul ciglio della riva,
guarda giù; e, di tra i rami, vede una barchetta di pescatore,
che veniva adagio, contr'acqua, radendo quella
sponda. Scende subito per la più corta, tra i pruni; è sulla
riva; dà una voce leggiera leggiera al pescatore; e,
con l'intenzione di far come se chiedesse un servizio di
poca importanza, ma, senza avvedersene, in una manie-
394
ra mezzo supplichevole, gli accenna che approdi. Il pescatore
gira uno sguardo lungo la riva, guarda attentamente
lungo l'acqua che viene, si volta a guardare indietro,
lungo l'acqua che va, e poi dirizza la prora verso
Renzo, e approda. Renzo che stava sull'orlo della riva,
quasi con un piede nell'acqua, afferra la punta del battello,
ci salta dentro, e dice: – mi fareste il servizio, col pagare,
di tragittarmi di là? – Il pescatore l'aveva indovinato,
e già voltava da quella parte. Renzo, vedendo sul
fondo della barca un altro remo, si china, e l'afferra.
– Adagio, adagio, – disse il padrone; ma nel veder poi
con che garbo il giovine aveva preso lo strumento, e si
disponeva a maneggiarlo, – ah, ah, – riprese: – siete del
mestiere.
– Un pochino, – rispose Renzo, e ci si mise con un vigore
e con una maestria, più che da dilettante. E senza
mai rallentare, dava ogni tanto un'occhiata ombrosa alla
riva da cui s'allontanavano, e poi una impaziente a quella
dov'eran rivolti, e si coceva di non poterci andar per
la più corta; ché la corrente era, in quel luogo, troppo rapida,
per tagliarla direttamente; e la barca, parte rompendo,
parte secondando il filo dell'acqua, doveva fare
un tragitto diagonale. Come accade in tutti gli affari un
po' imbrogliati, che le difficoltà alla prima si presentino
all'ingrosso, e nell'eseguire poi, vengan fuori per minuto,
Renzo, ora che l'Adda era, si può dir, passata, gli
dava fastidio il non saper di certo se lì essa fosse confine,
o se, superato quell'ostacolo, gliene rimanesse un altro
da superare. Onde, chiamato il pescatore, e accen-
395
nando col capo quella macchia biancastra che aveva veduta
la notte avanti, e che allora gli appariva ben più distinta,
disse: – è Bergamo, quel paese?
– La città di Bergamo, – rispose il pescatore.
– E quella riva lì, è bergamasca?
– Terra di san Marco.
– Viva san Marco! – esclamò Renzo. Il pescatore non
disse nulla.
Toccano finalmente quella riva; Renzo vi si slancia;
ringrazia Dio tra sé, e poi con la bocca il barcaiolo; mette
le mani in tasca, tira fuori una berlinga, che, attese le
circostanze, non fu un piccolo sproprio, e la porge al galantuomo;
il quale, data ancora una occhiata alla riva
milanese, e al fiume di sopra e di sotto, stese la mano,
prese la mancia, la ripose, poi strinse le labbra, e per di
più ci mise il dito in croce, accompagnando quel gesto
con un'occhiata espressiva; e disse poi: – buon viaggio –
, e tornò indietro.
Perché la così pronta e discreta cortesia di costui verso
uno sconosciuto non faccia troppo maravigliare il lettore,
dobbiamo informarlo che quell'uomo, pregato
spesso d'un simile servizio da contrabbandieri e da banditi,
era avvezzo a farlo; non tanto per amore del poco e
incerto guadagno che gliene poteva venire, quanto per
non farsi de' nemici in quelle classi. Lo faceva, dico,
ogni volta che potesse esser sicuro che non lo vedessero
né gabellieri, né birri, né esploratori. Così, senza voler
più bene ai primi che ai secondi, cercava di soddisfarli
tutti, con quell'imparzialità, che è la dote ordinaria di chi
396
è obbligato a trattar con cert'uni, e soggetto a render
conto a cert'altri.
Renzo si fermò un momentino sulla riva a contemplar
la riva opposta, quella terra che poco prima scottava tanto
sotto i suoi piedi. "Ah! ne son proprio fuori! – fu il
suo primo pensiero. – Sta' lì, maledetto paese", fu il secondo,
l'addio alla patria. Ma il terzo corse a chi lasciava
in quel paese. Allora incrociò le braccia sul petto,
mise un sospiro, abbassò gli occhi sull'acqua che gli
scorreva a' piedi, e pensò "è passata sotto il ponte!"
Così, all'uso del suo paese, chiamava, per antonomasia,
quello di Lecco. "Ah mondo birbone! Basta; quel che
Dio vuole".
Voltò le spalle a que' tristi oggetti, e s'incamminò,
prendendo per punto di mira la macchia biancastra sul
pendìo del monte, finché trovasse qualcheduno da farsi
insegnar la strada giusta. E bisognava vedere con che disinvoltura
s'accostava a' viandanti, e, senza tanti rigiri,
nominava il paese dove abitava quel suo cugino. Dal
primo a cui si rivolse, seppe che gli rimanevano ancor
nove miglia da fare.
Quel viaggio non fu lieto. Senza parlare de' guai che
Renzo portava con sé, il suo occhio veniva ogni momento
rattristato da oggetti dolorosi, da' quali dovette
accorgersi che troverebbe nel paese in cui s'inoltrava, la
penuria che aveva lasciata nel suo. Per tutta la strada, e
più ancora nelle terre e ne' borghi, incontrava a ogni
passo poveri, che non eran poveri di mestiere, e mostravan
la miseria più nel viso che nel vestiario: contadini,
397
montanari, artigiani, famiglie intere; e un misto ronzìo
di preghiere, di lamenti e di vagiti. Quella vista, oltre la
compassione e la malinconia, lo metteva anche in pensiero
de' casi suoi.
"Chi sa, – andava meditando, – se trovo da far bene?
se c'è lavoro, come negli anni passati? Basta; Bortolo mi
voleva bene, è un buon figliuolo, ha fatto danari, m'ha
invitato tante volte; non m'abbandonerà. E poi, la Provvidenza
m'ha aiutato finora; m'aiuterà anche per l'avvenire".
Intanto l'appetito, risvegliato già da qualche tempo,
andava crescendo di miglio in miglio; e quantunque
Renzo, quando cominciò a dargli retta, sentisse di poter
reggere, senza grand'incomodo, per quelle due o tre che
gli potevan rimanere; pensò, da un'altra parte, che non
sarebbe una bella cosa di presentarsi al cugino, come un
pitocco, e dirgli, per primo complimento: dammi da
mangiare. Si levò di tasca tutte le sue ricchezze, le fece
scorrere sur una mano, tirò la somma. Non era un conto
che richiedesse una grande aritmetica; ma però c'era abbondantemente
da fare una mangiatina. Entrò in un'osteria
a ristorarsi lo stomaco; e in fatti, pagato che ebbe, gli
rimase ancor qualche soldo.
Nell'uscire, vide, accanto alla porta, che quasi v'inciampava,
sdraiate in terra, più che sedute, due donne,
una attempata, un'altra più giovine, con un bambino,
che, dopo aver succhiata invano l'una e l'altra mammella,
piangeva, piangeva; tutti del color della morte: e ritto,
vicino a loro, un uomo, nel viso del quale e nelle
398
membra, si potevano ancora vedere i segni d'un'antica
robustezza, domata e quasi spenta dal lungo disagio.
Tutt'e tre stesero la mano verso colui che usciva con
passo franco, e con l'aspetto rianimato: nessuno parlò;
che poteva dir di più una preghiera?
– La c'è la Provvidenza! – disse Renzo; e, cacciata subito
la mano in tasca, la votò di que' pochi soldi; li mise
nella mano che si trovò più vicina, e riprese la sua strada.
La refezione e l'opera buona (giacché siam composti
d'anima e di corpo) avevano riconfortati e rallegrati tutti
i suoi pensieri. Certo, dall'essersi così spogliato degli ultimi
danari, gli era venuto più di confidenza per l'avvenire,
che non gliene avrebbe dato il trovarne dieci volte
tanti. Perché, se a sostenere in quel giorno que' poverini
che mancavano sulla strada, la Provvidenza aveva tenuti
in serbo proprio gli ultimi quattrini d'un estraneo, fuggitivo,
incerto anche lui del come vivrebbe; chi poteva
credere che volesse poi lasciare in secco colui del quale
s'era servita a ciò, e a cui aveva dato un sentimento così
vivo di sé stessa, così efficace, così risoluto? Questo era,
a un di presso, il pensiero del giovine; però men chiaro
ancora di quello ch'io l'abbia saputo esprimere. Nel rimanente
della strada, ripensando a' casi suoi, tutto gli si
spianava. La carestia doveva poi finire: tutti gli anni si
miete: intanto aveva il cugino Bortolo e la propria abilità:
aveva, per di più, a casa un po' di danaro, che si farebbe
mandar subito. Con quello, alla peggio, camperebbe,
giorno per giorno, finché tornasse l'abbondanza.
399
"Ecco poi tornata finalmente l'abbondanza, – proseguiva
Renzo nella sua fantasia: – rinasce la furia de' lavori: i
padroni fanno a gara per aver degli operai milanesi, che
son quelli che sanno bene il mestiere; gli operai milanesi
alzan la cresta; chi vuol gente abile, bisogna che la
paghi; si guadagna da vivere per più d'uno, e da metter
qualcosa da parte; e si fa scrivere alle donne che vengano...
E poi, perché aspettar tanto? Non è vero che, con
quel poco che abbiamo in serbo, si sarebbe campati là,
anche quest'inverno? Così camperemo qui. De' curati ce
n'è per tutto. Vengono quelle due care donne: si mette su
casa. Che piacere, andar passeggiando su questa stessa
strada tutti insieme! andar fino all'Adda in baroccio, e
far merenda sulla riva, proprio sulla riva, e far vedere
alle donne il luogo dove mi sono imbarcato, il prunaio
da cui sono sceso, quel posto dove sono stato a guardare
se c'era un battello".
Arriva al paese del cugino; nell'entrare, anzi prima di
mettervi piede, distingue una casa alta alta, a più ordini
di finestre lunghe lunghe; riconosce un filatoio, entra,
domanda ad alta voce, tra il rumore dell'acqua cadente e
delle rote, se stia lì un certo Bortolo Castagneri.
– Il signor Bortolo! Eccolo là.
"Signore? buon segno", pensa Renzo; vede il cugino,
gli corre incontro. Quello si volta, riconosce il giovine,
che gli dice: – son qui –. Un oh! di sorpresa, un alzar di
braccia, un gettarsele al collo scambievolmente. Dopo
quelle prime accoglienze, Bortolo tira il nostro giovine
lontano dallo strepito degli ordigni, e dagli occhi de' cu-
400
riosi, in un'altra stanza, e gli dice: – ti vedo volentieri;
ma sei un benedetto figliuolo. T'avevo invitato tante
volte; non sei mai voluto venire; ora arrivi in un momento
un po' critico.
– Se te lo devo dire, non sono venuto via di mia volontà,
disse Renzo; e, con la più gran brevità, non però
senza molta commozione, gli raccontò la dolorosa storia.–
È un altro par di maniche, – disse Bortolo. – Oh povero
Renzo! Ma tu hai fatto capitale di me; e io non t'abbandonerò.
Veramente, ora non c'è ricerca d'operai; anzi
appena appena ognuno tiene i suoi, per non perderli e
disviare il negozio; ma il padrone mi vuol bene, e ha
della roba. E, a dirtela, in gran parte la deve a me, senza
vantarmi: lui il capitale, e io quella poca abilità. Sono il
primo lavorante, sai? e poi, a dirtela, sono il factotum.
Povera Lucia Mondella! Me ne ricordo, come se fosse
ieri: una buona ragazza! sempre la più composta in chiesa;
e quando si passava da quella sua casuccia... Mi par
di vederla, quella casuccia, appena fuor del paese, con
un bel fico che passava il muro...
– No, no; non ne parliamo.
– Volevo dire che, quando si passava da quella casuccia,
sempre si sentiva quell'aspo, che girava, girava, girava.
E quel don Rodrigo! già, anche al mio tempo, era
per quella strada; ma ora fa il diavolo affatto, a quel che
vedo: fin che Dio gli lascia la briglia sul collo. Dunque,
come ti dicevo, anche qui si patisce un po' la fame... A
proposito, come stai d'appetito?
401
– Ho mangiato poco fa, per viaggio.
– E a danari, come stiamo?
Renzo stese una mano, l'avvicinò alla bocca, e vi fece
scorrer sopra un piccol soffio.
– Non importa, – disse Bortolo: – n'ho io: e non ci
pensare, che, presto presto, cambiandosi le cose, se Dio
vorrà, me li renderai, e te n'avanzerà anche per te.
– Ho qualcosina a casa; e me li farò mandare.
– Va bene; e intanto fa' conto di me. Dio m'ha dato
del bene, perché faccia del bene; e se non ne fo a' parenti
e agli amici, a chi ne farò?
– L'ho detto io della Provvidenza! – esclamò Renzo,
stringendo affettuosamente la mano al buon cugino.
– Dunque, – riprese questo, – in Milano hanno fatto
tutto quel chiasso. Mi paiono un po' matti coloro. Già,
n'era corsa la voce anche qui; ma voglio che tu mi racconti
poi la cosa più minutamente. Eh! n'abbiamo delle
cose da discorrere. Qui però, vedi, la va più quietamente,
e si fanno le cose con un po' più di giudizio. La città
ha comprate duemila some di grano da un mercante che
sta a Venezia: grano che vien di Turchia; ma, quando si
tratta di mangiare, la non si guarda tanto per il sottile.
Ora senti un po' cosa nasce: nasce che i rettori di Verona
e di Brescia chiudono i passi, e dicono: di qui non passa
grano. Che ti fanno i bergamaschi? Spediscono a Venezia
Lorenzo Torre, un dottore, ma di quelli! È partito in
fretta, s'è presentato al doge, e ha detto: che idea è venuta
a que' signori rettori? Ma un discorso! un discorso, dicono,
da dare alle stampe. Cosa vuol dire avere un uomo
402
che sappia parlare! Subito un ordine che si lasci passare
il grano; e i rettori, non solo lasciarlo passare, ma bisogna
che lo facciano scortare; ed è in viaggio. E s'è pensato
anche al contado. Giovanbatista Biava, nunzio di
Bergamo in Venezia (un uomo anche quello!) ha fatto
intendere al senato che, anche in campagna, si pativa la
fame; e il senato ha concesso quattro mila staia di miglio.
Anche questo aiuta a far pane. E poi, lo vuoi sapere?
se non ci sarà pane, mangeremo del companatico. Il
Signore m'ha dato del bene, come ti dico. Ora ti condurrò
dal mio padrone: gli ho parlato di te tante volte, e ti
farà buona accoglienza. Un buon bergamascone all'antica,
un uomo di cuor largo. Veramente, ora non t'aspettava;
ma quando sentirà la storia... E poi gli operai sa tenerli
di conto, perché la carestia passa, e il negozio dura.
Ma prima di tutto, bisogna che t'avverta d'una cosa. Sai
come ci chiamano in questo paese, noi altri dello stato
di Milano?
– Come ci chiamano?
– Ci chiaman baggiani.
– Non è un bel nome.
– Tant'è: chi è nato nel milanese, e vuol vivere nel
bergamasco, bisogna prenderselo in santa pace. Per questa
gente, dar del baggiano a un milanese, è come dar
dell'illustrissimo a un cavaliere.
– Lo diranno, m'immagino, a chi se lo vorrà lasciar
dire.
– Figliuolo mio, se tu non sei disposto a succiarti del
baggiano a tutto pasto, non far conto di poter viver qui.
403
Bisognerebbe esser sempre col coltello in mano: e quando,
supponiamo, tu n'avessi ammazzati due, tre, quattro,
verrebbe poi quello che ammazzerebbe te: e allora, che
bel gusto di comparire al tribunal di Dio, con tre o quattro
omicidi sull'anima!
– E un milanese che abbia un po' di... – e qui picchiò
la fronte col dito, come aveva fatto nell'osteria della
luna piena. – Voglio dire, uno che sappia bene il suo mestiere?
– Tutt'uno: qui è un baggiano anche lui. Sai come
dice il mio padrone, quando parla di me co' suoi amici?
"Quel baggiano è stato la man di Dio, per il mio negozio;
se non avessi quel baggiano, sarei ben impicciato".
L'è usanza così.
– L'è un'usanza sciocca. E vedendo quello che sappiam
fare (ché finalmente chi ha portata qui quest'arte, e
chi la fa andare, siamo noi), possibile che non si sian
corretti?
– Finora no: col tempo può essere; i ragazzi che vengon
su; ma gli uomini fatti, non c'è rimedio: hanno preso
quel vizio; non lo smetton più. Cos'è poi finalmente?
Era ben un'altra cosa quelle galanterie che t'hanno fatte,
e il di più che ti volevan fare i nostri cari compatriotti.
– Già, è vero: se non c'è altro di male...
– Ora che sei persuaso di questo, tutto anderà bene.
Vieni dal padrone, e coraggio.
Tutto in fatti andò bene, e tanto a seconda delle promesse
di Bortolo, che crediamo inutile di farne particolar
relazione. E fu veramente provvidenza; perché la
404
roba e i quattrini che Renzo aveva lasciati in casa, vedremo
or ora quanto fosse da farci assegnamento.
405
CAPITOLO XVIII
Quello stesso giorno, 13 di novembre, arriva un
espresso al signor podestà di Lecco, e gli presenta un dispaccio
del signor capitano di giustizia, contenente un
ordine di fare ogni possibile e più opportuna inquisizione,
per iscoprire se un certo giovine nominato Lorenzo
Tramaglino, filatore di seta, scappato dalle forze praedicti
egregii domini capitanei, sia tornato, palam vel
clam, al suo paese, ignotum quale per l'appunto, verum
in territorio Leuci: quod si compertum fuerit sic esse,
cerchi il detto signor podestà, quanta maxima diligentia
fieri poterit, d'averlo nelle mani, e, legato a dovere, videlizet
con buone manette, attesa l'esperimentata insufficienza
de' manichini per il nominato soggetto, lo faccia
condurre nelle carceri, e lo ritenga lì, sotto buona custodia,
per farne consegna a chi sarà spedito a prenderlo; e
tanto nel caso del sì, come nel caso del no, accedatis ad
domum praedicti Laurentii Tramaliini; et, facta debita
diligentia, quidquid ad rem repertum fuerit auferatis; et
informationes de illius prava qualitate, vita, et complicibus
sumatis; e di tutto il detto e il fatto, il trovato e il
non trovato, il preso e il lasciato, diligenter referatis. Il
signor podestà, dopo essersi umanamente cerziorato che
il soggetto non era tornato in paese, fa chiamare il con-
406
sole del villaggio, e si fa condur da lui alla casa indicata,
con gran treno di notaio e di birri. La casa è chiusa; chi
ha le chiavi non c'è, o non si lascia trovare. Si sfonda
l'uscio; si fa la debita diligenza, vale a dire che si fa
come in una città presa d'assalto. La voce di quella spedizione
si sparge immediatamente per tutto il contorno;
viene agli orecchi del padre Cristoforo; il quale, attonito
non meno che afflitto, domanda al terzo e al quarto, per
aver qualche lume intorno alla cagione d'un fatto così
inaspettato; ma non raccoglie altro che congetture in
aria, e scrive subito al padre Bonaventura, dal quale spera
di poter ricevere qualche notizia più precisa. Intanto i
parenti e gli amici di Renzo vengono citati a deporre ciò
che posson sapere della sua prava qualità: aver nome
Tramaglino è una disgrazia, una vergogna, un delitto: il
paese è sottosopra. A poco a poco, si viene a sapere che
Renzo è scappato dalla giustizia, nel bel mezzo di Milano,
e poi scomparso; corre voce che abbia fatto qualcosa
di grosso; ma la cosa poi non si sa dire, o si racconta in
cento maniere. Quanto più è grossa, tanto meno vien
creduta nel paese, dove Renzo è conosciuto per un bravo
giovine: i più presumono, e vanno susurrandosi agli
orecchi l'uno con l'altro, che è una macchina mossa da
quel prepotente di don Rodrigo, per rovinare il suo povero
rivale. Tant'è vero che, a giudicar per induzione, e
senza la necessaria cognizione de' fatti, si fa alle volte
gran torto anche ai birbanti.
Ma noi, co' fatti alla mano, come si suol dire, possiamo
affermare che, se colui non aveva avuto parte nella
407
sciagura di Renzo, se ne compiacque però, come se fosse
opera sua, e ne trionfò co' suoi fidati, e principalmente
col conte Attilio. Questo, secondo i suoi primi disegni,
avrebbe dovuto a quell'ora trovarsi già in Milano;
ma, alle prime notizie del tumulto, e della canaglia che
girava per le strade, in tutt'altra attitudine che di ricever
bastonate, aveva creduto bene di trattenersi in campagna,
fino a cose quiete. Tanto più che, avendo offeso
molti, aveva qualche ragion di temere che alcuno de'
tanti, che solo per impotenza stavano cheti, non prendesse
animo dalle circostanze, e giudicasse il momento
buono da far le vendette di tutti. Questa sospensione non
fu di lunga durata: l'ordine venuto da Milano dell'esecuzione
da farsi contro Renzo era già un indizio che le
cose avevan ripreso il corso ordinario; e, quasi nello
stesso tempo, se n'ebbe la certezza positiva. Il conte Attilio
partì immediatamente, animando il cugino a persister
nell'impresa, a spuntar l'impegno, e promettendogli
che, dal canto suo, metterebbe subito mano a sbrigarlo
dal frate; al qual affare, il fortunato accidente dell'abietto
rivale doveva fare un gioco mirabile. Appena partito
Attilio, arrivò il Griso da Monza sano e salvo, e riferì al
suo padrone ciò che aveva potuto raccogliere: che Lucia
era ricoverata nel tal monastero, sotto la protezione della
tal signora; e stava sempre nascosta, come se fosse
una monaca anche lei, non mettendo mai piede fuor della
porta, e assistendo alle funzioni di chiesa da una finestrina
con la grata: cosa che dispiaceva a molti, i quali
avendo sentito motivar non so che di sue avventure, e
408
dir gran cose del suo viso, avrebbero voluto un poco vedere
come fosse fatto.
Questa relazione mise il diavolo addosso a don Rodrigo,
o, per dir meglio, rendé più cattivo quello che già ci
stava di casa. Tante circostanze favorevoli al suo disegno
infiammavano sempre più la sua passione, cioè quel
misto di puntiglio, di rabbia e d'infame capriccio, di cui
la sua passione era composta. Renzo assente, sfrattato,
bandito, di maniera che ogni cosa diventava lecita contro
di lui, e anche la sua sposa poteva esser considerata,
in certo modo, come roba di rubello: il solo uomo al
mondo che volesse e potesse prender le sue parti, e fare
un rumore da esser sentito anche lontano e da persone
alte, l'arrabbiato frate, tra poco sarebbe probabilmente
anche lui fuor del caso di nuocere. Ed ecco che un nuovo
impedimento, non che contrappesare tutti que' vantaggi,
li rendeva, si può dire, inutili. Un monastero di
Monza, quand'anche non ci fosse stata una principessa,
era un osso troppo duro per i denti di don Rodrigo; e per
quanto egli ronzasse con la fantasia intorno a quel ricovero,
non sapeva immaginar né via né verso d'espugnarlo,
né con la forza, né per insidie. Fu quasi quasi per abbandonar
l'impresa; fu per risolversi d'andare a Milano,
allungando anche la strada, per non passar neppure da
Monza; e a Milano, gettarsi in mezzo agli amici e ai divertimenti,
per discacciar, con pensieri affatto allegri,
quel pensiero divenuto ormai tutto tormentoso. Ma, ma,
ma, gli amici; piano un poco con questi amici. In vece
d'una distrazione, poteva aspettarsi di trovar nella loro
409
compagnia, nuovi dispiaceri: perché Attilio certamente
avrebbe già preso la tromba, e messo tutti in aspettativa.
Da ogni parte gli verrebbero domandate notizie della
montanara: bisognava render ragione. S'era voluto, s'era
tentato; cosa s'era ottenuto? S'era preso un impegno: un
impegno un po' ignobile, a dire il vero: ma, via, uno non
può alle volte regolare i suoi capricci; il punto è di soddisfarli;
e come s'usciva da quest'impegno? Dandola
vinta a un villano e a un frate! Uh! E quando una buona
sorte inaspettata, senza fatica del buon a nulla, aveva
tolto di mezzo l'uno, e un abile amico l'altro, il buon a
nulla non aveva saputo valersi della congiuntura, – e si
ritirava vilmente dall'impresa. Ce n'era più del bisogno,
per non alzar mai più il viso tra i galantuomini, o avere
ogni momento la spada alle mani. E poi, come tornare, o
come rimanere in quella villa, in quel paese, dove, lasciando
da parte i ricordi incessanti e pungenti della
passione, si porterebbe lo sfregio d'un colpo fallito?
dove, nello stesso tempo, sarebbe cresciuto l'odio pubblico,
e scemata la riputazion del potere? dove sul viso
d'ogni mascalzone, anche in mezzo agl'inchini, si potrebbe
leggere un amaro: l'hai ingoiata, ci ho gusto? La
strada dell'iniquità, dice qui il manoscritto, è larga; ma
questo non vuol dire che sia comoda: ha i suoi buoni intoppi,
i suoi passi scabrosi; è noiosa la sua parte, e faticosa,
benché vada all'ingiù.
A don Rodrigo, il quale non voleva uscirne, né dare
addietro, né fermarsi, e non poteva andare avanti da sé,
veniva bensì in mente un mezzo con cui potrebbe: ed
410
era di chieder l'aiuto d'un tale, le cui mani arrivavano
spesso dove non arrivava la vista degli altri: un uomo o
un diavolo, per cui la difficoltà dell'imprese era spesso
uno stimolo a prenderle sopra di sé. Ma questo partito
aveva anche i suoi inconvenienti e i suoi rischi, tanto
più gravi quanto meno si potevano calcolar prima; giacché
nessuno avrebbe saputo prevedere fin dove anderebbe,
una volta che si fosse imbarcato con quell'uomo, potente
ausiliario certamente, ma non meno assoluto e pericoloso
condottiere.
Tali pensieri tennero per più giorni don Rodrigo tra
un sì e un no, l'uno e l'altro più che noiosi. Venne intanto
una lettera del cugino, la quale diceva che la trama
era ben avviata. Poco dopo il baleno, scoppiò il tuono;
vale a dire che, una bella mattina, si sentì che il padre
Cristoforo era partito dal convento di Pescarenico. Questo
buon successo così pronto, la lettera d'Attilio che faceva
un gran coraggio, e minacciava di gran canzonature,
fecero inclinar sempre più don Rodrigo al partito rischioso:
ciò che gli diede l'ultima spinta, fu la notizia
inaspettata che Agnese era tornata a casa sua: un impedimento
di meno vicino a Lucia. Rendiam conto di questi
due avvenimenti, cominciando dall'ultimo.
Le due povere donne s'erano appena accomodate nel
loro ricovero, che si sparse per Monza, e per conseguenza
anche nel monastero, la nuova di quel gran fracasso
di Milano; e dietro alla nuova grande, una serie infinita
di particolari, che andavano crescendo e variandosi ogni
momento. La fattoressa, che, dalla sua casa, poteva te-
411
nere un orecchio alla strada, e uno al monastero, raccoglieva
notizie di qui, notizie di lì, e ne faceva parte all'ospiti.
– Due, sei, otto, quattro, sette ne hanno messi in prigione;
gl'impiccheranno, parte davanti al forno delle
grucce, parte in cima alla strada dove c'è la casa del vicario
di provvisione... Ehi, ehi, sentite questa! n'è scappato
uno, che è di Lecco, o di quelle parti. Il nome non
lo so; ma verrà qualcheduno che me lo saprà dire; per
veder se lo conoscete.
Quest'annunzio, con la circostanza d'esser Renzo appunto
arrivato in Milano nel giorno fatale, diede qualche
inquietudine alle donne, e principalmente a Lucia; ma
pensate cosa fu quando la fattoressa venne a dir loro: – è
proprio del vostro paese quello che se l'è battuta, per
non essere impiccato; un filatore di seta, che si chiama
Tramaglino: lo conoscete?
A Lucia, ch'era a sedere, orlando non so che cosa,
cadde il lavoro di mano; impallidì, si cambiò tutta, di
maniera che la fattoressa se ne sarebbe avvista certamente,
se le fosse stata più vicina. Ma era ritta sulla soglia
con Agnese; la quale, conturbata anche lei, però
non tanto, poté star forte; e, per risponder qualcosa, disse
che, in un piccolo paese, tutti si conoscono, e che lo
conosceva; ma che non sapeva pensare come mai gli
fosse potuta seguire una cosa simile; perché era un giovine
posato. Domandò poi se era scappato di certo, e
dove.
– Scappato, lo dicon tutti; dove, non si sa; può essere
412
che l'accalappino ancora, può essere che sia in salvo; ma
se gli torna sotto l'unghie, il vostro giovine posato...
Qui, per buona sorte, la fattoressa fu chiamata, e se
n'andò: figuratevi come rimanessero la madre e la figlia.
Più d'un giorno, dovettero la povera donna e la desolata
fanciulla stare in una tale incertezza, a mulinare sul
come, sul perché, sulle conseguenze di quel fatto doloroso,
a commentare, ognuna tra sé, o sottovoce tra loro,
quando potevano, quelle terribili parole.
Un giovedì finalmente, capitò al monastero un uomo
a cercar d'Agnese. Era un pesciaiolo di Pescarenico, che
andava a Milano, secondo l'ordinario, a spacciar la sua
mercanzia; e il buon frate Cristoforo l'aveva pregato
che, passando per Monza, facesse una scappata al monastero,
salutasse le donne da parte sua, raccontasse loro
quel che si sapeva del tristo caso di Renzo, raccomandasse
loro d'aver pazienza, e confidare in Dio; e che lui
povero frate non si dimenticherebbe certamente di loro,
e spierebbe l'occasione di poterle aiutare; e intanto non
mancherebbe, ogni settimana, di far loro saper le sue
nuove, per quel mezzo, o altrimenti. Intorno a Renzo, il
messo non seppe dir altro di nuovo e di certo, se non la
visita fattagli in casa, e le ricerche per averlo nelle mani;
ma insieme ch'erano andate tutte a voto, e si sapeva di
certo che s'era messo in salvo sul bergamasco. Una tale
certezza, e non fa bisogno di dirlo, fu un gran balsamo
per Lucia: d'allora in poi le sue lacrime scorsero più facili
e più dolci; provò maggior conforto negli sfoghi segreti
con la madre; e in tutte le sue preghiere, c'era me-
413
scolato un ringraziamento.
Gertrude la faceva venire spesso in un suo parlatorio
privato, e la tratteneva talvolta lungamente, compiacendosi
dell'ingenuità e della dolcezza della poverina, e nel
sentirsi ringraziare e benedire ogni momento. Le raccontava
anche, in confidenza, una parte (la parte netta)
della sua storia, di ciò che aveva patito, per andar lì a
patire; e quella prima maraviglia sospettosa di Lucia
s'andava cambiando in compassione. Trovava in quella
storia ragioni più che sufficienti a spiegar ciò che c'era
d'un po' strano nelle maniere della sua benefattrice; tanto
più con l'aiuto di quella dottrina d'Agnese su' cervelli
de' signori. Per quanto però si sentisse portata a contraccambiare
la confidenza che Gertrude le dimostrava, non
le passò neppur per la testa di parlarle delle sue nuove
inquietudini, della sua nuova disgrazia, di dirle chi fosse
quel filatore scappato; per non rischiare di spargere una
voce così piena di dolore e di scandolo. Si schermiva
anche, quanto poteva, dal rispondere alle domande curiose
di quella, sulla storia antecedente alla promessa;
ma qui non eran ragioni di prudenza. Era perché alla povera
innocente quella storia pareva più spinosa, più difficile
da raccontarsi, di tutte quelle che aveva sentite, e
che credesse di poter sentire dalla signora. In queste c'era
tirannia, insidie, patimenti; cose brutte e dolorose, ma
che pur si potevan nominare: nella sua c'era mescolato
per tutto un sentimento, una parola, che non le pareva
possibile di proferire, parlando di sé; e alla quale non
avrebbe mai trovato da sostituire una perifrasi che non
414
le paresse sfacciata: l'amore!
Qualche volta, Gertrude quasi s'indispettiva di quello
star così sulle difese; ma vi traspariva tanta amorevolezza,
tanto rispetto, tanta riconoscenza, e anche tanta fiducia!
Qualche volta forse, quel pudore così delicato, così
ombroso, le dispiaceva ancor più per un altro verso; ma
tutto si perdeva nella soavità d'un pensiero che le tornava
ogni momento, guardando Lucia: "a questa fo del
bene". Ed era vero; perché, oltre il ricovero, que' discorsi,
quelle carezze famigliari erano di non poco conforto
a Lucia. Un altro ne trovava nel lavorar di continuo; e
pregava sempre che le dessero qualcosa da fare: anche
nel parlatorio, portava sempre qualche lavoro da tener le
mani in esercizio: ma, come i pensieri dolorosi si caccian
per tutto! cucendo, cucendo, ch'era un mestiere
quasi nuovo per lei, le veniva ogni poco in mente il suo
aspo; e dietro all'aspo, quante cose!
Il secondo giovedì, tornò quel pesciaiolo o un altro
messo, co' saluti del padre Cristoforo, e con la conferma
della fuga felice di Renzo. Notizie più positive intorno a'
suoi guai, nessuna; perché, come abbiam detto al lettore,
il cappuccino aveva sperato d'averle dal suo confratello
di Milano, a cui l'aveva raccomandato; e questo rispose
di non aver veduto né la persona, né la lettera; che uno
di campagna era bensì venuto al convento, a cercar di
lui; ma che, non avendocelo trovato, era andato via, e
non era più comparso.
Il terzo giovedì, non si vide nessuno; e, per le povere
donne, fu non solo una privazione d'un conforto deside-
415
rato e sperato, ma, come accade per ogni piccola cosa a
chi è afflitto e impicciato, una cagione d'inquietudine, di
cento sospetti molesti. Già prima d'allora, Agnese aveva
pensato a fare una scappata a casa; questa novità di non
vedere l'ambasciatore promesso, la fece risolvere. Per
Lucia era una faccenda seria il rimanere distaccata dalla
gonnella della madre; ma la smania di saper qualche
cosa, e la sicurezza che trovava in quell'asilo così guardato
e sacro, vinsero le sue ripugnanze. E fu deciso tra
loro che Agnese anderebbe il giorno seguente ad aspettar
sulla strada il pesciaiolo che doveva passar di lì, tornando
da Milano; e gli chiederebbe in cortesia un posto
sul baroccio, per farsi condurre a' suoi monti. Lo trovò
in fatti, gli domandò se il padre Cristoforo non gli aveva
data qualche commissione per lei: il pesciaiolo, tutto il
giorno avanti la sua partenza era stato a pescare, e non
aveva saputo niente del padre. La donna non ebbe bisogno
di pregare, per ottenere il piacere che desiderava:
prese congedo dalla signora e dalla figlia, non senza lacrime,
promettendo di mandar subito le sue nuove, e di
tornar presto; e partì.
Nel viaggio, non accadde nulla di particolare. Riposarono
parte della notte in un'osteria, secondo il solito; ripartirono
innanzi giorno; e arrivaron di buon'ora a Pescarenico.
Agnese smontò sulla piazzetta del convento,
lasciò andare il suo conduttore con molti: Dio ve ne renda
merito; e giacché era lì, volle, prima d'andare a casa,
vedere il suo buon frate benefattore. Sonò il campanello;
chi venne a aprire, fu fra Galdino, quel delle noci.
416
– Oh! la mia donna, che vento v'ha portata?
– Vengo a cercare il padre Cristoforo.
– Il padre Cristoforo? Non c'è.
– Oh! starà molto a tornare?
– Ma...? – disse il frate, alzando le spalle, e ritirando
nel cappuccio la testa rasa.
– Dov'è andato?
– A Rimini.
– A?
– A Rimini.
– Dov'è questo paese?
– Eh eh eh! – rispose il frate, trinciando verticalmente
l'aria con la mano distesa, per significare una gran distanza.
– Oh povera me! Ma perché è andato via così all'improvviso?
– Perché ha voluto così il padre provinciale.
– E perché mandarlo via? che faceva tanto bene qui?
Oh Signore!
– Se i superiori dovessero render conto degli ordini
che dànno, dove sarebbe l'ubbidienza, la mia donna?
– Sì; ma questa è la mia rovina.
– Sapete cosa sarà? Sarà che a Rimini avranno avuto
bisogno d'un buon predicatore (ce n'abbiamo per tutto;
ma alle volte ci vuol quell'uomo fatto apposta); il padre
provinciale di là avrà scritto al padre provinciale di qui,
se aveva un soggetto così e così; e il padre provinciale
avrà detto: qui ci vuole il padre Cristoforo. Dev'esser
proprio così, vedete.
417
– Oh poveri noi! Quand'è partito?
– Ierlaltro.
– Ecco! s'io davo retta alla mia ispirazione di venir
via qualche giorno prima! E non si sa quando possa tornare?
così a un di presso?
– Eh la mia donna! lo sa il padre provinciale; se lo sa
anche lui. Quando un nostro padre predicatore ha preso
il volo, non si può prevedere su che ramo potrà andarsi a
posare. Li cercan di qua, li cercan di là: e abbiamo conventi
in tutte le quattro parti del mondo. Supponete che,
a Rimini, il padre Cristoforo faccia un gran fracasso col
suo quaresimale: perché non predica sempre a braccio,
come faceva qui, per i pescatori e i contadini: per i pulpiti
delle città, ha le sue belle prediche scritte; e fior di
roba. Si sparge la voce, da quelle parti, di questo gran
predicatore; e lo possono cercare da... da che so io? E
allora, bisogna mandarlo; perché noi viviamo della carità
di tutto il mondo, ed è giusto che serviamo tutto il
mondo.
– Oh Signore! Signore! – esclamò di nuovo Agnese,
quasi piangendo: – come devo fare, senza quell'uomo?
Era quello che ci faceva da padre! Per noi è una rovina.
– Sentite, buona donna; il padre Cristoforo era veramente
un uomo; ma ce n'abbiamo degli altri, sapete?
pieni di carità e di talento, e che sanno trattare ugualmente
co' signori e co' poveri. Volete il padre Atanasio?
volete il padre Girolamo? volete il padre Zaccaria? È un
uomo di vaglia, vedete, il padre Zaccaria. E non istate a
badare, come fanno certi ignoranti, che sia così min-
418
gherlino, con una vocina fessa, e una barbetta misera
misera: non dico per predicare, perché ognuno ha i suoi
doni; ma per dar pareri, è un uomo, sapete?
– Oh per carità! – esclamò Agnese, con quel misto di
gratitudine e d'impazienza, che si prova a un'esibizione
in cui si trovi più la buona volontà altrui, che la propria
convenienza: – cosa m'importa a me che uomo sia o non
sia un altro, quando quel pover'uomo che non c'è più,
era quello che sapeva le nostre cose, e aveva preparato
tutto per aiutarci?
– Allora, bisogna aver pazienza.
– Questo lo so, – rispose Agnese: – scusate dell'incomodo.
– Di che cosa, la mia donna? mi dispiace per voi. E se
vi risolvete di cercar qualcheduno de' nostri padri, il
convento è qui che non si move. Ehi, mi lascerò poi veder
presto, per la cerca dell'olio.
– State bene, – disse Agnese; e s'incamminò verso il
suo paesetto, desolata, confusa, sconcertata, come il povero
cieco che avesse perduto il suo bastone.
Un po' meglio informati che fra Galdino, noi possiamo
dire come andò veramente la cosa. Attilio, appena
arrivato a Milano, andò, come aveva promesso a don
Rodrigo, a far visita al loro comune zio del Consiglio
segreto. (Era una consulta, composta allora di tredici
personaggi di toga e di spada, da cui il governatore
prendeva parere, e che, morendo uno di questi, o venendo
mutato, assumeva temporaneamente il governo). Il
conte zio, togato, e uno degli anziani del consiglio, vi
419
godeva un certo credito; ma nel farlo valere, e nel farlo
rendere con gli altri, non c'era il suo compagno. Un parlare
ambiguo, un tacere significativo, un restare a mezzo,
uno stringer d'occhi che esprimeva: non posso parlare;
un lusingare senza promettere, un minacciare in cerimonia;
tutto era diretto a quel fine; e tutto, o più o
meno, tornava in pro. A segno che fino a un: io non posso
niente in questo affare: detto talvolta per la pura verità,
ma detto in modo che non gli era creduto, serviva ad
accrescere il concetto, e quindi la realtà del suo potere:
come quelle scatole che si vedono ancora in qualche
bottega di speziale, con su certe parole arabe, e dentro
non c'è nulla; ma servono a mantenere il credito alla
bottega. Quello del conte zio, che, da gran tempo, era
sempre andato crescendo a lentissimi gradi, ultimamente
aveva fatto in una volta un passo, come si dice, di gigante,
per un'occasione straordinaria, un viaggio a Madrid,
con una missione alla corte; dove, che accoglienza
gli fosse fatta, bisognava sentirlo raccontar da lui. Per
non dir altro, il conte duca l'aveva trattato con una degnazione
particolare, e ammesso alla sua confidenza, a
segno d'avergli una volta domandato, in presenza, si può
dire, di mezza la corte come gli piacesse Madrid, e d'avergli
un'altra volta detto a quattr'occhi, nel vano d'una
finestra, che il duomo di Milano era il tempio più grande
che fosse negli stati del re.
Fatti i suoi complimenti al conte zio, e presentatigli
quelli del cugino, Attilio, con un suo contegno serio, che
sapeva prendere a tempo, disse: – credo di fare il mio
420
dovere, senza mancare alla confidenza di Rodrigo, avvertendo
il signore zio d'un affare che, se lei non ci mette
una mano, può diventar serio, e portar delle conseguenze...
– Qualcheduna delle sue, m'immagino.
– Per giustizia, devo dire che il torto non è dalla parte
di mio cugino. Ma è riscaldato; e, come dico, non c'è
che il signore zio, che possa...
– Vediamo, vediamo.
– C'è da quelle parti un frate cappuccino che l'ha con
Rodrigo e la cosa è arrivata a un punto che...
– Quante volte v'ho detto, all'uno e all'altro, che i frati
bisogna lasciarli cuocere nel loro brodo? Basta il da fare
che dànno a chi deve... a chi tocca... – E qui soffiò. –
Ma voi altri che potete scansarli...
– Signore zio, in questo, è mio dovere di dirle che
Rodrigo l'avrebbe scansato, se avesse potuto. È il frate
che l'ha con lui, che l'ha preso a provocarlo in tutte la
maniere...
– Che diavolo ha codesto frate con mio nipote?
– Prima di tutto, è una testa inquieta, conosciuto per
tale, e che fa professione di prendersela coi cavalieri.
Costui protegge, dirige, che so io? una contadinotta di
là; e ha per questa creatura una carità, una carità... non
dico pelosa, ma una carità molto gelosa, sospettosa, permalosa.
– Intendo, – disse il conte zio; e sur un certo fondo di
goffaggine, dipintogli in viso dalla natura, velato poi e
ricoperto, a più mani, di politica, balenò un raggio di
421
malizia, che vi faceva un bellissimo vedere.
– Ora, da qualche tempo, – continuò Attilio, – s'è cacciato
in testa questo frate, che Rodrigo avesse non so
che disegni sopra questa...
– S'è cacciato in testa, s'è cacciato in testa: lo conosco
anch'io il signor don Rodrigo; e ci vuol altro avvocato
che vossignoria, per giustificarlo in queste materie.
– Signore zio, che Rodrigo possa aver fatto qualche
scherzo a quella creatura, incontrandola per la strada,
non sarei lontano dal crederlo: è giovine, e finalmente
non è cappuccino; ma queste son bazzecole da non trattenerne
il signore zio; il serio è che il frate s'è messo a
parlar di Rodrigo come si farebbe d'un mascalzone, cerca
d'aizzargli contro tutto il paese...
– E gli altri frati?
– Non se ne impicciano, perché lo conoscono per una
testa calda, e hanno tutto il rispetto per Rodrigo; ma,
dall'altra parte, questo frate ha un gran credito presso i
villani, perché fa poi anche il santo, e...
– M'immagino che non sappia che Rodrigo è mio nipote.
– Se lo sa! Anzi questo è quel che gli mette più il diavolo
addosso.
– Come? Come?
– Perché, e lo va dicendo lui, ci trova più gusto a farla
vedere a Rodrigo, appunto perché questo ha un protettor
naturale, di tanta autorità come vossignoria: e che lui se
la ride de' grandi e de' politici, e che il cordone di san
Francesco tien legate anche le spade, e che...
422
– Oh frate temerario! Come si chiama costui?
– Fra Cristoforo da *** – disse Attilio; e il conte zio,
preso da una cassetta del suo tavolino, un libriccino di
memorie, vi scrisse, soffiando, soffiando, quel povero
nome. Intanto Attilio seguitava: – è sempre stato di
quell'umore, costui: si sa la sua vita. Era un plebeo che,
trovandosi aver quattro soldi, voleva competere coi cavalieri
del suo paese; e, per rabbia di non poterla vincer
con tutti, ne ammazzò uno; onde, per iscansar la forca,
si fece frate.
– Ma bravo! ma bene! La vedremo, la vedremo, – diceva
il conte zio, seguitando a soffiare.
– Ora poi, – continuava Attilio, – è più arrabbiato che
mai, perché gli è andato a monte un disegno che gli premeva
molto molto: e da questo il signore zio capirà che
uomo sia. Voleva costui maritare quella sua creatura:
fosse per levarla dai pericoli del mondo, lei m'intende, o
per che altro si fosse, la voleva maritare assolutamente;
e aveva trovato il... l'uomo: un'altra sua creatura, un soggetto,
che, forse e senza forse, anche il signore zio lo conoscerà
di nome; perché tengo per certo che il Consiglio
segreto avrà dovuto occuparsi di quel degno soggetto.
– Chi è costui?
– Un filatore di seta, Lorenzo Tramaglino, quello
che...
– Lorenzo Tramaglino! – esclamò il conte zio. – Ma
bene! ma bravo, padre! Sicuro... infatti..., aveva una lettera
per un... Peccato che... Ma non importa; va bene. E
perché il signor don Rodrigo non mi dice nulla di tutto
423
questo? perché lascia andar le cose tant'avanti, e non si
rivolge a chi lo può e vuole dirigere e sostenere?
– Dirò il vero anche in questo, – proseguiva Attilio. –
Da una parte, sapendo quante brighe, quante cose ha per
la testa il signore zio... – (questo, soffiando, vi mise la
mano, come per significare la gran fatica ch'era a farcele
star tutte) – s'è fatto scrupolo di darle una briga di più. E
poi, dirò tutto: da quello che ho potuto capire, è così irritato,
così fuor de' gangheri, così stucco delle villanie di
quel frate, che ha più voglia di farsi giustizia da sé, in
qualche maniera sommaria, che d'ottenerla in una maniera
regolare, dalla prudenza e dal braccio del signore
zio. Io ho cercato di smorzare; ma vedendo che la cosa
andava per le brutte, ho creduto che fosse mio dovere
d'avvertir di tutto il signore zio, che alla fine è il capo e
la colonna della casa...
– Avresti fatto meglio a parlare un poco prima.
– È vero; ma io andavo sperando che la cosa svanirebbe
da sé, o che il frate tornerebbe finalmente in cervello,
o che se n'anderebbe da quel convento, come accade
di questi frati, che ora sono qua, ora sono là; e allora
tutto sarebbe finito. Ma...
– Ora toccherà a me a raccomodarla.
– Così ho pensato anch'io. Ho detto tra me: il signore
zio, con la sua avvedutezza, con la sua autorità, saprà lui
prevenire uno scandolo, e insieme salvar l'onore di Rodrigo,
che è poi anche il suo. Questo frate, dicevo io,
l'ha sempre col cordone di san Francesco; ma per adoprarlo
a proposito, il cordone di san Francesco, non è
424
necessario d'averlo intorno alla pancia. Il signore zio ha
cento mezzi ch'io non conosco: so che il padre provinciale
ha, com'è giusto, una gran deferenza per lui; e se il
signore zio crede che in questo caso il miglior ripiego
sia di far cambiar aria al frate, lui con due parole...
– Lasci il pensiero a chi tocca, vossignoria, – disse un
po' ruvidamente il conte zio.
– Ah è vero! – esclamò Attilio, con una tentennatina
di testa, e con un sogghigno di compassione per sé stesso.
– Son io l'uomo da dar pareri al signore zio! Ma è la
passione che ho della riputazione del casato che mi fa
parlare. E ho anche paura d'aver fatto un altro male, –
soggiunse con un'aria pensierosa: – ho paura d'aver fatto
torto a Rodrigo nel concetto del signore zio. Non mi darei
pace, se fossi cagione di farle pensare che Rodrigo
non abbia tutta quella fede in lei, tutta quella sommissione
che deve avere. Creda, signore zio, che in questo
caso è proprio...
– Via, via; che torto, che torto tra voi altri due? che
sarete sempre amici, finché l'uno non metta giudizio.
Scapestrati, scapestrati, che sempre ne fate una; e a me
tocca di rattopparle: che... mi fareste dire uno sproposito,
mi date più da pensare voi altri due, che, – e qui immaginatevi
che soffio mise, – tutti questi benedetti affari
di stato.
Attilio fece ancora qualche scusa, qualche promessa,
qualche complimento; poi si licenziò, e se n'andò, accompagnato
da un – e abbiamo giudizio, – ch'era la formola
di commiato del conte zio per i suoi nipoti.
425
CAPITOLO XIX
Chi, vedendo in un campo mal coltivato, un'erbaccia,
per esempio un bel lapazio, volesse proprio sapere se sia
venuto da un seme maturato nel campo stesso, o portatovi
dal vento, o lasciatovi cader da un uccello, per
quanto ci pensasse, non ne verrebbe mai a una conclusione.
Così anche noi non sapremmo dire se dal fondo
naturale del suo cervello, o dall'insinuazione d'Attilio,
venisse al conte zio la risoluzione di servirsi del padre
provinciale per troncare nella miglior maniera quel nodo
imbrogliato. Certo è che Attilio non aveva detta a caso
quella parola; e quantunque dovesse aspettarsi che, a un
suggerimento così scoperto, la boria ombrosa del conte
zio avrebbe ricalcitrato, a ogni modo volle fargli balenar
dinanzi l'idea di quel ripiego, e metterlo sulla strada,
dove desiderava che andasse. Dall'altra parte, il ripiego
era talmente adattato all'umore del conte zio, talmente
indicato dalle circostanze, che, senza suggerimento di
chi si sia, si può scommettere che l'avrebbe trovato da
sé. Si trattava che, in una guerra pur troppo aperta, uno
del suo nome, un suo nipote, non rimanesse al di sotto:
punto essenzialissimo alla riputazione del potere che gli
stava tanto a cuore. La soddisfazione che il nipote poteva
prendersi da sé, sarebbe stata un rimedio peggior del
426
male, una sementa di guai; e bisognava impedirla, in
qualunque maniera, e senza perder tempo. Comandargli
che partisse in quel momento dalla sua villa; già non
avrebbe ubbidito; e quand'anche avesse, era un cedere il
campo, una ritirata della casa dinanzi a un convento. Ordini,
forza legale, spauracchi di tal genere, non valevano
contro un avversario di quella condizione: il clero regolare
e secolare era affatto immune da ogni giurisdizione
laicale; non solo le persone, ma i luoghi ancora abitati
da esso: come deve sapere anche chi non avesse letta altra
storia che la presente; che starebbe fresco. Tutto quel
che si poteva contro un tale avversario era cercar d'allontanarlo,
e il mezzo a ciò era il padre provinciale, in
arbitrio del quale era l'andare e lo stare di quello.
Ora, tra il padre provinciale e il conte zio passava
un'antica conoscenza: s'eran veduti di rado, ma sempre
con gran dimostrazioni d'amicizia, e con esibizioni sperticate
di servizi. E alle volte, è meglio aver che fare con
uno che sia sopra a molti individui, che con un solo di
questi, il quale non vede che la sua causa, non sente che
la sua passione, non cura che il suo punto; mentre l'altro
vede in un tratto cento relazioni, cento conseguenze,
cento interessi, cento cose da scansare, cento cose da
salvare; e si può quindi prendere da cento parti.
Tutto ben ponderato, il conte zio invitò un giorno a
pranzo il padre provinciale, e gli fece trovare una corona
di commensali assortiti con un intendimento sopraffino.
Qualche parente de' più titolati, di quelli il cui solo casato
era un gran titolo; e che, col solo contegno, con una
427
certa sicurezza nativa, con una sprezzatura signorile,
parlando di cose grandi con termini famigliari, riuscivano,
anche senza farlo apposta, a imprimere e rinfrescare,
ogni momento, l'idea della superiorità e della potenza; e
alcuni clienti legati alla casa per una dipendenza ereditaria,
e al personaggio per una servitù di tutta la vita; i
quali, cominciando dalla minestra a dir di sì, con la bocca,
con gli occhi, con gli orecchi, con tutta la testa, con
tutto il corpo, con tutta l'anima, alle frutte v'avevan ridotto
un uomo a non ricordarsi più come si facesse a dir
di no.
A tavola, il conte padrone fece cader ben presto il discorso
sul tema di Madrid. A Roma si va per più strade;
a Madrid egli andava per tutte. Parlò della corte, del
conte duca, de' ministri, della famiglia del governatore;
delle cacce del toro, che lui poteva descriver benissimo,
perché le aveva godute da un posto distinto; dell'Escuriale
di cui poteva render conto a un puntino, perché un
creato del conte duca l'aveva condotto per tutti i buchi.
Per qualche tempo, tutta la compagnia stette, come un
uditorio, attenta a lui solo, poi si divise in colloqui particolari;
e lui allora continuò a raccontare altre di quelle
belle cose, come in confidenza, al padre provinciale che
gli era accanto, e che lo lasciò dire, dire e dire. Ma a un
certo punto, diede una giratina al discorso, lo staccò da
Madrid, e di corte in corte, di dignità in dignità, lo tirò
sul cardinal Barberini, ch'era cappuccino, e fratello del
papa allora sedente, Urbano VIII: niente meno. Il conte
zio dovette anche lui lasciar parlare un poco, e stare a
428
sentire, e ricordarsi che finalmente, in questo mondo,
non c'era soltanto i personaggi che facevan per lui. Poco
dopo alzati da tavola, pregò il padre provinciale di passar
con lui in un'altra stanza.
Due potestà, due canizie, due esperienze consumate si
trovavano a fronte. Il magnifico signore fece sedere il
padre molto reverendo, sedette anche lui, e cominciò: –
stante l'amicizia che passa tra di noi, ho creduto di far
parola a vostra paternità d'un affare di comune interesse,
da concluder tra di noi, senz'andar per altre strade, che
potrebbero... E perciò, alla buona, col cuore in mano, le
dirò di che si tratta; e in due parole son certo che anderemo
d'accordo. Mi dica: nel loro convento di Pescarenico
c'è un padre Cristoforo da ***?
Il provinciale fece cenno di sì.
– Mi dica un poco vostra paternità, schiettamente, da
buon amico... questo soggetto... questo padre... Di persona
io non lo conosco; e sì che de' padri cappuccini ne
conosco parecchi: uomini d'oro, zelanti, prudenti, umili:
sono stato amico dell'ordine fin da ragazzo... Ma in tutte
le famiglie un po' numerose... c'è sempre qualche individuo,
qualche testa... E questo padre Cristoforo, so da
certi ragguagli che è un uomo... un po' amico de' contrasti...
che non ha tutta quella prudenza, tutti que' riguardi...
Scommetterei che ha dovuto dar più d'una volta da
pensare a vostra paternità.
"Ho inteso: è un impegno, – pensava intanto il provinciale:
– colpa mia; lo sapevo che quel benedetto Cristoforo
era un soggetto da farlo girare di pulpito in pul-
429
pito, e non lasciarlo fermare sei mesi in un luogo, specialmente
in conventi di campagna".
– Oh! – disse poi: – mi dispiace davvero di sentire
che vostra magnificenza abbia in un tal concetto il padre
Cristoforo; mentre, per quanto ne so io, è un religioso...
esemplare in convento, e tenuto in molta stima anche di
fuori.
– Intendo benissimo; vostra paternità deve... Però,
però, da amico sincero, voglio avvertirla d'una cosa che
le sarà utile di sapere; e se anche ne fosse già informata,
posso, senza mancare ai miei doveri, metterle sott'occhio
certe conseguenze... possibili: non dico di più.
Questo padre Cristoforo, sappiamo che proteggeva un
uomo di quelle parti, un uomo... vostra paternità n'avrà
sentito parlare; quello che, con tanto scandolo, scappò
dalle mani della giustizia, dopo aver fatto, in quella terribile
giornata di san Martino, cose... cose... Lorenzo
Tramaglino!
"Ahi!" pensò il provinciale; e disse: – questa circostanza
mi riesce nuova; ma vostra magnificenza sa bene
che una parte del nostro ufizio è appunto d'andare in
cerca de' traviati, per ridurli...
– Va bene; ma la protezione de' traviati d'una certa
specie...! Son cose spinose, affari delicati... – E qui, in
vece di gonfiar le gote e di soffiare, strinse le labbra, e
tirò dentro tant'aria quanta ne soleva mandar fuori, soffiando.
E riprese: – ho creduto bene di darle un cenno su
questa circostanza, perche se mai sua eccellenza... Potrebbe
esser fatto qualche passo a Roma... non so nien-
430
te... e da Roma venirle...
– Son ben tenuto a vostra magnificenza di codesto avviso;
però son certo che, se si prenderanno informazioni
su questo proposito, si troverà che il padre Cristoforo
non avrà avuto che fare con l'uomo che lei dice, se non a
fine di mettergli il cervello a partito. Il padre Cristoforo,
lo conosco.
– Già lei sa meglio di me che soggetto fosse al secolo,
le cosette che ha fatte in gioventù.
– È la gloria dell'abito questa, signor conte, che un
uomo, il quale al secolo ha potuto far dir di sé, con questo
indosso, diventi un altro. E da che il padre Cristoforo
porta quest'abito...
– Vorrei crederlo: lo dico di cuore: vorrei crederlo;
ma alle volte, come dice il proverbio... l'abito non fa il
monaco.
Il proverbio non veniva in taglio esattamente; ma il
conte l'aveva sostituito in fretta a un altro che gli era venuto
sulla punta della lingua: il lupo cambia il pelo, ma
non il vizio.
– Ho de' riscontri, – continuava, – ho de' contrassegni...
– Se lei sa positivamente, – disse il provinciale, – che
questo religioso abbia commesso qualche errore (tutti si
può mancare), avrò per un vero favore l'esserne informato.
Son superiore: indegnamente; ma lo sono appunto
per correggere, per rimediare.
– Le dirò: insieme con questa circostanza dispiacevole
della protezione aperta di questo padre per chi le ho
431
detto, c'è un'altra cosa disgustosa, e che potrebbe... Ma,
tra di noi, accomoderemo tutto in una volta. C'è, dico,
che lo stesso padre Cristoforo ha preso a cozzare con
mio nipote, don Rodrigo ***.
– Oh! questo mi dispiace, mi dispiace, mi dispiace
davvero.
– Mio nipote è giovine, vivo, si sente quello che è,
non è avvezzo a esser provocato...
– Sarà mio dovere di prender buone informazioni
d'un fatto simile. Come ho già detto a vostra magnificenza,
e parlo con un signore che non ha meno giustizia
che pratica di mondo, tutti siamo di carne, soggetti a
sbagliare... tanto da una parte, quanto dall'altra: e se il
padre Cristoforo avrà mancato...
– Veda vostra paternità; son cose, come io le dicevo,
da finirsi tra di noi, da seppellirsi qui, cose che a rimestarle
troppo... si fa peggio. Lei sa cosa segue: quest'urti,
queste picche, principiano talvolta da una bagattella, e
vanno avanti, vanno avanti... A voler trovarne il fondo,
o non se ne viene a capo, o vengon fuori cent'altri imbrogli.
Sopire, troncare, padre molto reverendo: troncare,
sopire. Mio nipote è giovine; il religioso, da quel che
sento, ha ancora tutto lo spirito, le... inclinazioni d'un
giovine: e tocca a noi, che abbiamo i nostri anni... pur
troppo eh, padre molto reverendo?...
Chi fosse stato lì a vedere, in quel punto, fu come
quando, nel mezzo d'un'opera seria, s'alza, per isbaglio,
uno scenario, prima del tempo, e si vede un cantante
che, non pensando, in quel momento, che ci sia un pub-
432
blico al mondo, discorre alla buona con un suo compagno.
Il viso, l'atto, la voce del conte zio, nel dir quel pur
troppo!, tutto fu naturale: lì non c'era politica: era proprio
vero che gli dava noia d'avere i suoi anni. Non già
che piangesse i passatempi, il brio, l'avvenenza della
gioventù: frivolezze, sciocchezze, miserie! La cagion
del suo dispiacere era ben più soda e importante: era che
sperava un certo posto più alto, quando fosse vacato; e
temeva di non arrivare a tempo. Ottenuto che l'avesse, si
poteva esser certi che non si sarebbe più curato degli
anni, non avrebbe desiderato altro, e sarebbe morto contento,
come tutti quelli che desideran molto una cosa,
assicurano di voler fare, quando siano arrivati a ottenerla.
Ma per lasciarlo parlar lui, – tocca a noi, – continuò,
– a aver giudizio per i giovani, e a rassettar le loro malefatte.
Per buona sorte, siamo ancora a tempo; la cosa
non ha fatto chiasso; è ancora il caso d'un buon principiis
obsta. Allontanare il fuoco dalla paglia. Alle volte
un soggetto che, in un luogo, non fa bene, o che può esser
causa di qualche inconveniente, riesce a maraviglia
in un altro. Vostra paternità saprà ben trovare la nicchia
conveniente a questo religioso. C'è giusto anche l'altra
circostanza, che possa esser caduto in sospetto di chi...
potrebbe desiderare che fosse rimosso: e, collocandolo
in qualche posto un po' lontanetto, facciamo un viaggio
e due servizi; tutto s'accomoda da sé, o per dir meglio,
non c'è nulla di guasto.
Questa conclusione, il padre provinciale se l'aspettava
433
fino dal principio del discorso. "Eh già! – pensava tra
sé: – vedo dove vuoi andar a parare: delle solite; quando
un povero frate è preso a noia da voi altri, o da uno di
voi altri, o vi dà ombra, subito, senza cercar se abbia
torto o ragione, il superiore deve farlo sgomberare".
E quando il conte ebbe finito, e messo un lungo soffio,
che equivaleva a un punto fermo, – intendo benissimo,
– disse il provinciale, – quel che il signor conte
vuol dire; ma prima di fare un passo...
– È un passo e non è un passo, padre molto reverendo:
è una cosa naturale, una cosa ordinaria; e se non si
prende questo ripiego, e subito, prevedo un monte di disordini,
un'iliade di guai. Uno sproposito... mio nipote
non crederei... ci son io, per questo... Ma, al punto a cui
la cosa è arrivata, se non la tronchiamo noi, senza perder
tempo, con un colpo netto, non è possibile che si fermi,
che resti segreta... e allora non è più solamente mio nipote...
Si stuzzica un vespaio, padre molto reverendo.
Lei vede; siamo una casa, abbiamo attinenze...
– Cospicue.
– Lei m'intende: tutta gente che ha sangue nelle vene,
e che, a questo mondo... è qualche cosa. C'entra il puntiglio;
diviene un affare comune; e allora... anche chi è
amico della pace... Sarebbe un vero crepacuore per me,
di dovere... di trovarmi... io che ho sempre avuta tanta
propensione per i padri cappuccini...! Loro padri, per far
del bene, come fanno con tanta edificazione del pubblico,
hanno bisogno di pace, di non aver contese, di stare
in buona armonia con chi... E poi, hanno de' parenti al
434
secolo... e questi affaracci di puntiglio, per poco che vadano
in lungo, s'estendono, si ramificano, tiran dentro...
mezzo mondo. Io mi trovo in questa benedetta carica,
che m'obbliga a sostenere un certo decoro... Sua eccellenza...
i miei signori colleghi... tutto diviene affar di
corpo... tanto più con quell'altra circostanza... Lei sa
come vanno queste cose.
– Veramente, – disse il padre provinciale, – il padre
Cristoforo è predicatore; e avevo già qualche pensiero...
Mi si richiede appunto... Ma in questo momento, in tali
circostanze, potrebbe parere una punizione; e una punizione
prima d'aver ben messo in chiaro...
– No punizione, no: un provvedimento prudenziale,
un ripiego di comune convenienza, per impedire i sinistri
che potrebbero... mi sono spiegato.
– Tra il signor conte e me, la cosa rimane in questi
termini; intendo. Ma, stando il fatto come fu riferito a
vostra magnificenza, è impossibile, mi pare, che nel
paese non sia traspirato qualcosa. Per tutto c'è degli aizzatori,
de' mettimale, o almeno de' curiosi maligni che,
se posson vedere alle prese signori e religiosi, ci hanno
un gusto matto; e fiutano, interpretano, ciarlano... Ognuno
ha il suo decoro da conservare; e io poi, come superiore
(indegno), ho un dovere espresso... L'onor dell'abito...
non è cosa mia... è un deposito del quale... Il suo signor
nipote, giacché è così alterato, come dice vostra
magnificenza, potrebbe prender la cosa come una soddisfazione
data a lui, e... non dico vantarsene, trionfarne,
ma...
435
– Le pare, padre molto reverendo? Mio nipote è un
cavaliere che nel mondo è considerato... secondo il suo
grado e il dovere: ma davanti a me è un ragazzo; e non
farà né più né meno di quello che gli prescriverò io. Le
dirò di più: mio nipote non ne saprà nulla. Che bisogno
abbiamo noi di render conto? Son cose che facciamo tra
di noi, da buoni amici; e tra di noi hanno da rimanere.
Non si dia pensiero di ciò. Devo essere avvezzo a non
parlare –. E soffiò. – In quanto ai cicaloni, – riprese, –
che vuol che dicano? Un religioso che vada a predicare
in un altro paese, è cosa così ordinaria! E poi, noi che
vediamo... noi che prevediamo... noi che ci tocca... non
dobbiamo poi curarci delle ciarle.
– Però, affine di prevenirle, sarebbe bene che, in quest'occasione,
il suo signor nipote facesse qualche dimostrazione,
desse qualche segno palese d'amicizia, di riguardo...
non per noi, ma per l'abito...
– Sicuro, sicuro; quest'è giusto... Però non c'è bisogno:
so che i cappuccini son sempre accolti come si
deve da mio nipote. Lo fa per inclinazione: è un genio in
famiglia: e poi sa di far cosa grata a me. Del resto, in
questo caso... qualcosa di straordinario... è troppo giusto.
Lasci fare a me, padre molto reverendo; che comanderò
a mio nipote... Cioè bisognerà insinuargli con prudenza,
affinché non s'avveda di quel che è passato tra di
noi. Perché non vorrei alle volte che mettessimo un impiastro
dove non c'è ferita. E per quel che abbiamo concluso,
quanto più presto sarà, meglio. E se si trovasse
qualche nicchia un po' lontana... per levar proprio ogni
436
occasione...
– Mi vien chiesto per l'appunto un predicatore da Rimini;
e fors'anche, senz'altro motivo, avrei potuto metter
gli occhi...
– Molto a proposito, molto a proposito. E quando...?
– Giacché la cosa si deve fare, si farà presto.
– Presto, presto, padre molto reverendo: meglio oggi
che domani. E, – continuava poi, alzandosi da sedere, –
se posso qualche cosa, tanto io, come la mia famiglia,
per i nostri buoni padri cappuccini...
– Conosciamo per prova la bontà della casa, – disse il
padre provinciale, alzatosi anche lui, e avviandosi verso
l'uscio, dietro al suo vincitore.
– Abbiamo spento una favilla, – disse questo, soffermandosi,
– una favilla, padre molto reverendo, che poteva
destare un grand'incendio. Tra buoni amici, con due
parole s'accomodano di gran cose.
Arrivato all'uscio, lo spalancò, e volle assolutamente
che il padre provinciale andasse avanti: entrarono nell'altra
stanza, e si riunirono al resto della compagnia.
Un grande studio, una grand'arte, di gran parole, metteva
quel signore nel maneggio d'un affare; ma produceva
poi anche effetti corrispondenti. Infatti, col colloquio
che abbiam riferito, riuscì a far andar fra Cristoforo a
piedi da Pescarenico a Rimini, che è una bella passeggiata.
Una sera, arriva a Pescarenico un cappuccino di Milano,
con un plico per il padre guardiano. C'è dentro l'obbedienza
per fra Cristoforo, di portarsi a Rimini, dove
437
predicherà la quaresima. La lettera al guardiano porta
l'istruzione d'insinuare al detto frate che deponga ogni
pensiero d'affari che potesse avere avviati nel paese da
cui deve partire, e che non vi mantenga corrispondenze:
il frate latore dev'essere il compagno di viaggio. Il guardiano
non dice nulla la sera; la mattina, fa chiamar fra
Cristoforo, gli fa vedere l'obbedienza, gli dice che vada
a prender la sporta, il bastone, il sudario e la cintura, e
con quel padre compagno che gli presenta, si metta poi
subito in viaggio.
Se fu un colpo per il nostro frate, lo lascio pensare a
voi. Renzo, Lucia, Agnese, gli vennero subito in mente;
e esclamò, per dir così, dentro di sé: "oh Dio! cosa faranno
que' meschini, quando io non sarò più qui!" Ma
alzò gli occhi al cielo, e s'accusò d'aver mancato di fiducia,
d'essersi creduto necessario a qualche cosa. Mise le
mani in croce sul petto, in segno d'ubbidienza, e chinò la
testa davanti al padre guardiano; il quale lo tirò poi in
disparte, e gli diede quell'altro avviso, con parole di
consiglio, e con significazione di precetto. Fra Cristoforo
andò alla sua cella, prese la sporta, vi ripose il breviario,
il suo quaresimale, e il pane del perdono, s'allacciò
la tonaca con la sua cintura di pelle, si licenziò da' suoi
confratelli che si trovavano in convento, andò da ultimo
a prender la benedizione del guardiano, e col compagno,
prese la strada che gli era stata prescritta.
Abbiamo detto che don Rodrigo, intestato più che
mai di venire a fine della sua bella impresa, s'era risoluto
di cercare il soccorso d'un terribile uomo. Di costui
438
non possiam dare né il nome, né il cognome, né un titolo,
e nemmeno una congettura sopra nulla di tutto ciò:
cosa tanto più strana, che del personaggio troviamo memoria
in più d'un libro (libri stampati, dico) di quel tempo.
Che il personaggio sia quel medesimo, l'identità de'
fatti non lascia luogo a dubitarne; ma per tutto un grande
studio a scansarne il nome, quasi avesse dovuto bruciar
la penna, la mano dello scrittore. Francesco Rivola,
nella vita del cardinal Federigo Borromeo, dovendo parlar
di quell'uomo, lo chiama "un signore altrettanto potente
per ricchezze, quanto nobile per nascita", e fermi
lì. Giuseppe Ripamonti, che, nel quinto libro della quinta
decade della sua Storia Patria, ne fa più distesa menzione,
lo nomina uno, costui, colui, quest'uomo, quel
personaggio. "Riferirò", dice, nel suo bel latino, da cui
traduciamo come ci riesce, "il caso d'un tale che, essendo
de' primi tra i grandi della città, aveva stabilita la sua
dimora in una campagna, situata sul confine; e lì, assicurandosi
a forza di delitti, teneva per niente i giudizi, i
giudici, ogni magistratura, la sovranità; menava una vita
affatto indipendente; ricettatore di forusciti, foruscito un
tempo anche lui; poi tornato, come se niente fosse..." Da
questo scrittore prenderemo qualche altro passo, che ci
venga in taglio per confermare e per dilucidare il racconto
del nostro anonimo; col quale tiriamo avanti.
Fare ciò ch'era vietato dalle leggi, o impedito da una
forza qualunque; esser arbitro, padrone negli affari altrui,
senz'altro interesse che il gusto di comandare; esser
temuto da tutti, aver la mano da coloro ch'eran soliti
439
averla dagli altri; tali erano state in ogni tempo le passioni
principali di costui. Fino dall'adolescenza, allo
spettacolo e al rumore di tante prepotenze, di tante gare,
alla vista di tanti tiranni, provava un misto sentimento di
sdegno e d'invidia impaziente. Giovine, e vivendo in città,
non tralasciava occasione, anzi n'andava in cerca,
d'aver che dire co' più famosi di quella professione, d'attraversarli,
per provarsi con loro, e farli stare a dovere, o
tirarli a cercare la sua amicizia. Superiore di ricchezze e
di seguito alla più parte, e forse a tutti d'ardire e di costanza,
ne ridusse molti a ritirarsi da ogni rivalità, molti
ne conciò male, molti n'ebbe amici; non già amici del
pari, ma, come soltanto potevan piacere a lui, amici subordinati,
che si riconoscessero suoi inferiori, che gli
stessero alla sinistra. Nel fatto però, veniva anche lui a
essere il faccendiere, lo strumento di tutti coloro: essi
non mancavano di richiedere ne' loro impegni l'opera
d'un tanto ausiliario; per lui, tirarsene indietro sarebbe
stato decadere dalla sua riputazione, mancare al suo assunto.
Di maniera che, per conto suo, e per conto d'altri,
tante ne fece che, non bastando né il nome, né il parentado,
né gli amici, né la sua audacia a sostenerlo contro i
bandi pubblici, e contro tante animosità potenti, dovette
dar luogo, e uscir dallo stato. Credo che a questa circostanza
si riferisca un tratto notabile raccontato dal Ripamonti.
"Una volta che costui ebbe a sgomberare il paese,
la segretezza che usò, il rispetto, la timidezza, furon
tali: attraversò la città a cavallo, con un seguito di cani,
a suon di tromba; e passando davanti al palazzo di corte,
440
lasciò alla guardia un'imbasciata d'impertinenze per il
governatore".
Nell'assenza, non ruppe le pratiche, né tralasciò le
corrispondenze con que' suoi tali amici, i quali rimasero
uniti con lui, per tradurre letteralmente dal Ripamonti,
"in lega occulta di consigli atroci, e di cose funeste".
Pare anzi che allora contraesse con più alte persone, certe
nuove terribili pratiche, delle quali lo storico summentovato
parla con una brevità misteriosa. "Anche alcuni
principi esteri, – dice, – si valsero più volte dell'opera
sua, per qualche importante omicidio, e spesso gli
ebbero a mandar da lontano rinforzi di gente che servisse
sotto i suoi ordini".
Finalmente (non si sa dopo quanto tempo), o fosse levato
il bando, per qualche potente intercessione, o l'audacia
di quell'uomo gli tenesse luogo d'immunità, si risolvette
di tornare a casa, e vi tornò difatti; non però in
Milano, ma in un castello confinante col territorio bergamasco,
che allora era, come ognun sa, stato veneto.
"Quella casa – cito ancora il Ripamonti, – era come
un'officina di mandati sanguinosi: servitori, la cui testa
era messa a taglia, e che avevan per mestiere di troncar
teste: né cuoco, né sguattero dispensati dall'omicidio: le
mani de' ragazzi insanguinate". Oltre questa bella famiglia
domestica, n'aveva, come afferma lo stesso storico,
un'altra di soggetti simili, dispersi e posti come a quartiere
in vari luoghi de' due stati sul lembo de' quali viveva,
e pronti sempre a' suoi ordini.
Tutti i tiranni, per un bel tratto di paese all'intorno,
441
avevan dovuto, chi in un'occasione e chi in un'altra, scegliere
tra l'amicizia e l'inimicizia di quel tiranno straordinario.
Ma ai primi che avevano voluto provar di resistergli,
la gli era andata così male, che nessuno si sentiva
più di mettersi a quella prova. E neppur col badare a'
fatti suoi, con lo stare a sé, uno non poteva rimanere indipendente
da lui. Capitava un suo messo a intimargli
che abbandonasse la tale impresa, che cessasse di molestare
il tal debitore, o cose simili: bisognava rispondere
sì o no. Quando una parte, con un omaggio vassallesco,
era andata a rimettere in lui un affare qualunque, l'altra
parte si trovava a quella dura scelta, o di stare alla sua
sentenza, o di dichiararsi suo nemico; il che equivaleva
a esser, come si diceva altre volte, tisico in terzo grado.
Molti, avendo il torto, ricorrevano a lui per aver ragione
in effetto; molti anche, avendo ragione, per preoccupare
un così gran patrocinio, e chiuderne l'adito all'avversario:
gli uni e gli altri divenivano più specialmente suoi
dipendenti. Accadde qualche volta che un debole oppresso,
vessato da un prepotente, si rivolse a lui; e lui,
prendendo le parti del debole, forzò il prepotente a finirla,
a riparare il mal fatto, a chiedere scusa; o, se stava
duro, gli mosse tal guerra, da costringerlo a sfrattar dai
luoghi che aveva tiranneggiati, o gli fece anche pagare
un più pronto e più terribile fio. E in quei casi, quel
nome tanto temuto e abborrito era stato benedetto un
momento: perché, non dirò quella giustizia, ma quel rimedio,
quel compenso qualunque, non si sarebbe potuto,
in que' tempi, aspettarlo da nessun'altra forza né pri-
442
vata, né pubblica. Più spesso, anzi per l'ordinario, la sua
era stata ed era ministra di voleri iniqui, di soddisfazioni
atroci, di capricci superbi. Ma gli usi così diversi di
quella forza producevan sempre l'effetto medesimo,
d'imprimere negli animi una grand'idea di quanto egli
potesse volere e eseguire in onta dell'equità e dell'iniquità,
quelle due cose che metton tanti ostacoli alla volontà
degli uomini, e li fanno così spesso tornare indietro. La
fama de' tiranni ordinari rimaneva per lo più ristretta in
quel piccolo tratto di paese dov'erano i più ricchi e i più
forti: ogni distretto aveva i suoi; e si rassomigliavan tanto,
che non c'era ragione che la gente s'occupasse di
quelli che non aveva a ridosso. Ma la fama di questo nostro
era già da gran tempo diffusa in ogni parte del milanese:
per tutto, la sua vita era un soggetto di racconti popolari;
e il suo nome significava qualcosa d'irresistibile,
di strano, di favoloso. Il sospetto che per tutto s'aveva
de' suoi collegati e de' suoi sicari, contribuiva anch'esso
a tener viva per tutto la memoria di lui. Non eran più
che sospetti; giacché chi avrebbe confessata apertamente
una tale dipendenza? ma ogni tiranno poteva essere
un suo collegato, ogni malandrino, uno de' suoi; e l'incertezza
stessa rendeva più vasta l'opinione, e più cupo
il terrore della cosa. E ogni volta che in qualche parte si
vedessero comparire figure di bravi sconosciute e più
brutte dell'ordinario, a ogni fatto enorme di cui non si
sapesse alla prima indicare o indovinar l'autore, si proferiva,
si mormorava il nome di colui che noi, grazie a
quella benedetta, per non dir altro, circospezione de' no-
443
stri autori, saremo costretti a chiamare l'innominato.
Dal castellaccio di costui al palazzotto di don Rodrigo,
non c'era più di sette miglia: e quest'ultimo, appena
divenuto padrone e tiranno, aveva dovuto vedere che, a
così poca distanza da un tal personaggio, non era possibile
far quel mestiere senza venire alle prese, o andar
d'accordo con lui. Gli s'era perciò offerto e gli era divenuto
amico, al modo di tutti gli altri, s'intende; gli aveva
reso più d'un servizio (il manoscritto non dice di più); e
n'aveva riportate ogni volta promesse di contraccambio
e d'aiuto, in qualunque occasione. Metteva però molta
cura a nascondere una tale amicizia, o almeno a non lasciare
scorgere quanto stretta, e di che natura fosse. Don
Rodrigo voleva bensì fare il tiranno, ma non il tiranno
salvatico: la professione era per lui un mezzo, non uno
scopo: voleva dimorar liberamente in città, godere i comodi,
gli spassi, gli onori della vita civile; e perciò bisognava
che usasse certi riguardi, tenesse di conto parenti,
coltivasse l'amicizia di persone alte, avesse una mano
sulle bilance della giustizia, per farle a un bisogno traboccare
dalla sua parte, o per farle sparire, o per darle
anche, in qualche occasione, sulla testa di qualcheduno
che in quel modo si potesse servir più facilmente che
con l'armi della violenza privata. Ora, l'intrinsichezza,
diciam meglio, una lega con un uomo di quella sorte,
con un aperto nemico della forza pubblica, non gli
avrebbe certamente fatto buon gioco a ciò, specialmente
presso il conte zio. Però quel tanto d'una tale amicizia
che non era possibile di nascondere, poteva passare per
444
una relazione indispensabile con un uomo la cui inimicizia
era troppo pericolosa; e così ricevere scusa dalla necessità:
giacché chi ha l'assunto di provvedere, e non
n'ha la volontà, o non ne trova il verso, alla lunga acconsente
che altri provveda da sé, fino a un certo segno, a'
casi suoi; e se non acconsente espressamente, chiude un
occhio.
Una mattina, don Rodrigo uscì a cavallo, in treno da
caccia, con una piccola scorta di bravi a piedi; il Griso
alla staffa, e quattro altri in coda; e s'avviò al castello
dell'innominato.
445
CAPITOLO XX
Il castello dell'innominato era a cavaliere a una valle
angusta e uggiosa, sulla cima d'un poggio che sporge in
fuori da un'aspra giogaia di monti, ed è, non si saprebbe
dir bene, se congiunto ad essa o separatone, da un mucchio
di massi e di dirupi, e da un andirivieni di tane e di
precipizi, che si prolungano anche dalle due parti. Quella
che guarda la valle è la sola praticabile; un pendìo
piuttosto erto, ma uguale e continuato; a prati in alto;
nelle falde a campi, sparsi qua e là di casucce. Il fondo è
un letto di ciottoloni, dove scorre un rigagnolo o torrentaccio,
secondo la stagione: allora serviva di confine ai
due stati. I gioghi opposti, che formano, per dir così,
l'altra parete della valle, hanno anch'essi un po' di falda
coltivata; il resto è schegge e macigni, erte ripide, senza
strada e nude, meno qualche cespuglio ne' fessi e sui ciglioni.
Dall'alto del castellaccio, come l'aquila dal suo nido
insanguinato, il selvaggio signore dominava all'intorno
tutto lo spazio dove piede d'uomo potesse posarsi, e non
vedeva mai nessuno al di sopra di sé, né più in alto.
Dando un'occhiata in giro, scorreva tutto quel recinto, i
pendìi, il fondo, le strade praticate là dentro. Quella che,
a gomiti e a giravolte, saliva al terribile domicilio, si
446
spiegava davanti a chi guardasse di lassù, come un nastro
serpeggiante: dalle finestre, dalle feritoie, poteva il
signore contare a suo bell'agio i passi di chi veniva, e
spianargli l'arme contro, cento volte. E anche d'una
grossa compagnia, avrebbe potuto, con quella guarnigione
di bravi che teneva lassù, stenderne sul sentiero, o
farne ruzzolare al fondo parecchi, prima che uno arrivasse
a toccar la cima. Del resto, non che lassù, ma neppure
nella valle, e neppur di passaggio, non ardiva metter
piede nessuno che non fosse ben visto dal padrone
del castello. Il birro poi che vi si fosse lasciato vedere,
sarebbe stato trattato come una spia nemica che venga
colta in un accampamento. Si raccontavano le storie tragiche
degli ultimi che avevano voluto tentar l'impresa;
ma eran già storie antiche; e nessuno de' giovani si rammentava
d'aver veduto nella valle uno di quella razza, né
vivo, né morto.
Tale è la descrizione che l'anonimo fa del luogo: del
nome, nulla; anzi, per non metterci sulla strada di scoprirlo,
non dice niente del viaggio di don Rodrigo, e lo
porta addirittura nel mezzo della valle, appiè del poggio,
all'imboccatura dell'erto e tortuoso sentiero. Lì c'era una
taverna, che si sarebbe anche potuta chiamare un corpo
di guardia. Sur una vecchia insegna che pendeva sopra
l'uscio, era dipinto da tutt'e due le parti un sole raggiante;
ma la voce pubblica, che talvolta ripete i nomi come
le vengono insegnati, talvolta li rifà a modo suo, non
chiamava quella taverna che col nome della Malanotte.
Al rumore d'una cavalcatura che s'avvicinava, com-
447
parve sulla soglia un ragazzaccio, armato come un saracino;
e data un'occhiata, entrò ad informare tre sgherri,
che stavan giocando, con certe carte sudice e piegate in
forma di tegoli. Colui che pareva il capo s'alzò, s'affacciò
all'uscio, e, riconosciuto un amico del suo padrone,
lo salutò rispettosamente. Don Rodrigo, resogli con
molto garbo il saluto, domandò se il signore si trovasse
al castello; e rispostogli da quel caporalaccio, che credeva
di sì, smontò da cavallo, e buttò la briglia al Tiradritto,
uno del suo seguito. Si levò lo schioppo, e lo consegnò
al Montanarolo, come per isgravarsi d'un peso inutile,
e salir più lesto; ma, in realtà, perché sapeva bene,
che su quell'erta non era permesso d'andar con lo
schioppo. Si cavò poi di tasca alcune berlinghe, e le diede
al Tanabuso, dicendogli: – voi altri state ad aspettarmi;
e intanto starete un po' allegri con questa brava gente
–. Cavò finalmente alcuni scudi d'oro, e li mise in
mano al caporalaccio, assegnandone metà a lui, e metà
da dividersi tra i suoi uomini. Finalmente, col Griso, che
aveva anche lui posato lo schioppo, cominciò a piedi la
salita. Intanto i tre bravi sopraddetti, e lo Squinternotto
ch'era il quarto (oh! vedete che bei nomi, da serbarceli
con tanta cura), rimasero coi tre dell'innominato, e con
quel ragazzo allevato alle forche, a giocare, a trincare, e
a raccontarsi a vicenda le loro prodezze.
Un altro bravaccio dell'innominato, che saliva, raggiunse
poco dopo don Rodrigo; lo guardò, lo riconobbe,
e s'accompagnò con lui; e gli risparmiò così la noia di
dire il suo nome, e di rendere altro conto di sé a quan-
448
t'altri avrebbe incontrati, che non lo conoscessero. Arrivato
al castello, e introdotto (lasciando però il Griso alla
porta), fu fatto passare per un andirivieni di corridoi bui,
e per varie sale tappezzate di moschetti, di sciabole e di
partigiane, e in ognuna delle quali c'era di guardia qualche
bravo; e, dopo avere alquanto aspettato, fu ammesso
in quella dove si trovava l'innominato.
Questo gli andò incontro, rendendogli il saluto, e insieme
guardandogli le mani e il viso, come faceva per
abitudine, e ormai quasi involontariamente, a chiunque
venisse da lui, per quanto fosse de' più vecchi e provati
amici. Era grande, bruno, calvo; bianchi i pochi capelli
che gli rimanevano; rugosa la faccia: a prima vista, gli si
sarebbe dato più de' sessant'anni che aveva; ma il contegno,
le mosse, la durezza risentita de' lineamenti, il lampeggiar
sinistro, ma vivo degli occhi, indicavano una
forza di corpo e d'animo, che sarebbe stata straordinaria
in un giovine.
Don Rodrigo disse che veniva per consiglio e per aiuto;
che, trovandosi in un impegno difficile, dal quale il
suo onore non gli permetteva di ritirarsi, s'era ricordato
delle promesse di quell'uomo che non prometteva mai
troppo, né invano; e si fece ad esporre il suo scellerato
imbroglio. L'innominato che ne sapeva già qualcosa, ma
in confuso, stette a sentire con attenzione, e come curioso
di simili storie, e per essere in questa mischiato un
nome a lui noto e odiosissimo, quello di fra Cristoforo,
nemico aperto de' tiranni, e in parole e, dove poteva, in
opere. Don Rodrigo, sapendo con chi parlava, si mise
449
poi a esagerare le difficoltà dell'impresa; la distanza del
luogo, un monastero, la signora!... A questo, l'innominato,
come se un demonio nascosto nel suo cuore gliel
avesse comandato, interruppe subitamente, dicendo che
prendeva l'impresa sopra di sé. Prese l'appunto del nome
della nostra povera Lucia, e licenziò don Rodrigo, dicendo:
– tra poco avrete da me l'avviso di quel che dovrete
fare.
Se il lettore si ricorda di quello sciagurato Egidio che
abitava accanto al monastero dove la povera Lucia stava
ricoverata, sappia ora che costui era uno de' più stretti
ed intimi colleghi di scelleratezze che avesse l'innominato:
perciò questo aveva lasciata correre così prontamente
e risolutamente la sua parola. Ma appena rimase
solo, si trovò, non dirò pentito, ma indispettito d'averla
data. Già da qualche tempo cominciava a provare, se
non un rimorso, una cert'uggia delle sue scelleratezze.
Quelle tante ch'erano ammontate, se non sulla sua coscienza,
almeno nella sua memoria, si risvegliavano
ogni volta che ne commettesse una di nuovo, e si presentavano
all'animo brutte e troppe: era come il crescere
e crescere d'un peso già incomodo. Una certa ripugnanza
provata ne' primi delitti, e vinta poi, e scomparsa quasi
affatto, tornava ora a farsi sentire. Ma in que' primi
tempi, l'immagine d'un avvenire lungo, indeterminato, il
sentimento d'una vitalità vigorosa, riempivano l'animo
d'una fiducia spensierata: ora all'opposto, i pensieri dell'avvenire
eran quelli che rendevano più noioso il passato.
"Invecchiare! morire! e poi?" E, cosa notabile! l'im-
450
magine della morte, che, in un pericolo vicino, a fronte
d'un nemico, soleva raddoppiar gli spiriti di quell'uomo,
e infondergli un'ira piena di coraggio, quella stessa immagine,
apparendogli nel silenzio della notte, nella sicurezza
del suo castello, gli metteva addosso una costernazione
repentina. Non era la morte minacciata da un avversario
mortale anche lui; non si poteva rispingerla con
armi migliori, e con un braccio più pronto; veniva sola,
nasceva di dentro; era forse ancor lontana, ma faceva un
passo ogni momento; e, intanto che la mente combatteva
dolorosamente per allontanarne il pensiero, quella
s'avvicinava. Ne' primi tempi, gli esempi così frequenti,
lo spettacolo, per dir così, continuo della violenza, della
vendetta, dell'omicidio, ispirandogli un'emulazione feroce,
gli avevano anche servito come d'una specie d'autorità
contro la coscienza: ora, gli rinasceva ogni tanto
nell'animo l'idea confusa, ma terribile, d'un giudizio individuale,
d'una ragione indipendente dall'esempio; ora,
l'essere uscito dalla turba volgare de' malvagi, l'essere
innanzi a tutti, gli dava talvolta il sentimento d'una solitudine
tremenda. Quel Dio di cui aveva sentito parlare,
ma che, da gran tempo, non si curava di negare né di riconoscere,
occupato soltanto a vivere come se non ci
fosse, ora, in certi momenti d'abbattimento senza motivo,
di terrore senza pericolo, gli pareva sentirlo gridar
dentro di sé: Io sono però. Nel primo bollor delle passioni,
la legge che aveva, se non altro, sentita annunziare
in nome di Lui, non gli era parsa che odiosa: ora,
quando gli tornava d'improvviso alla mente, la mente,
451
suo malgrado, la concepiva come una cosa che ha il suo
adempimento. Ma, non che aprirsi con nessuno su questa
sua nuova inquietudine, la copriva anzi profondamente,
e la mascherava con l'apparenze d'una più cupa
ferocia; e con questo mezzo, cercava anche di nasconderla
a se stesso, o di soffogarla. Invidiando (giacché
non poteva annientarli né dimenticarli) que' tempi in cui
era solito commettere l'iniquità senza rimorso, senz'altro
pensiero che della riuscita, faceva ogni sforzo per farli
tornare, per ritenere o per riafferrare quell'antica volontà,
pronta, superba, imperturbata, per convincer se stesso
ch'era ancor quello.
Così in quest'occasione, aveva subito impegnata la
sua parola a don Rodrigo, per chiudersi l'adito a ogni
esitazione. Ma appena partito costui, sentendo scemare
quella fermezza che s'era comandata per promettere,
sentendo a poco a poco venirsi innanzi nella mente pensieri
che lo tentavano di mancare a quella parola, e l'avrebbero
condotto a scomparire in faccia a un amico, a
un complice secondario; per troncare a un tratto quel
contrasto penoso, chiamò il Nibbio, uno de' più destri e
arditi ministri delle sue enormità, e quello di cui era solito
servirsi per la corrispondenza con Egidio. E, con
aria risoluta, gli comandò che montasse subito a cavallo,
andasse diritto a Monza, informasse Egidio dell'impegno
contratto, e richiedesse il suo aiuto per adempirlo.
Il messo ribaldo tornò più presto che il suo padrone
non se l'aspettasse, con la risposta d'Egidio: che l'impresa
era facile e sicura; gli si mandasse subito una carroz-
452
za, con due o tre bravi ben travisati; e lui prendeva la
cura di tutto il resto, e guiderebbe la cosa. A quest'annunzio,
l'innominato, comunque stesse di dentro, diede
ordine in fretta al Nibbio stesso, che disponesse tutto secondo
aveva detto Egidio, e andasse con due altri che
gli nominò, alla spedizione.
Se per rendere l'orribile servizio che gli era stato chiesto,
Egidio avesse dovuto far conto de' soli suoi mezzi
ordinari, non avrebbe certamente data così subito una
promessa così decisa. Ma, in quell'asilo stesso dove pareva
che tutto dovesse essere ostacolo, l'atroce giovine
aveva un mezzo noto a lui solo; e ciò che per gli altri sarebbe
stata la maggior difficoltà, era strumento per lui.
Noi abbiamo riferito come la sciagurata signora desse
una volta retta alle sue parole; e il lettore può avere inteso
che quella volta non fu l'ultima, non fu che un primo
passo in una strada d'abbominazione e di sangue. Quella
stessa voce, che aveva acquistato forza e, direi quasi,
autorità dal delitto, le impose ora il sagrifizio dell'innocente
che aveva in custodia.
La proposta riuscì spaventosa a Gertrude. Perder Lucia
per un caso impreveduto, senza colpa, le sarebbe
parsa una sventura, una punizione amara: e le veniva comandato
di privarsene con una scellerata perfidia, di
cambiare in un nuovo rimorso un mezzo di espiazione.
La sventurata tentò tutte le strade per esimersi dall'orribile
comando; tutte, fuorché la sola ch'era sicura, e che
le stava pur sempre aperta davanti. Il delitto è un padrone
rigido e inflessibile, contro cui non divien forte se
453
non chi se ne ribella interamente. A questo Gertrude non
voleva risolversi; e ubbidì.
Era il giorno stabilito; l'ora convenuta s'avvicinava;
Gertrude, ritirata con Lucia nel suo parlatorio privato, le
faceva più carezze dell'ordinario, e Lucia le riceveva e
le contraccambiava con tenerezza crescente: come la pecora,
tremolando senza timore sotto la mano del pastore
che la palpa e la strascina mollemente, si volta a leccar
quella mano; e non sa che, fuori della stalla, l'aspetta il
macellaio, a cui il pastore l'ha venduta un momento prima.–
Ho bisogno d'un gran servizio; e voi sola potete farmelo.
Ho tanta gente a' miei comandi; ma di cui mi fidi,
nessuno. Per un affare di grand'importanza, che vi dirò
poi, ho bisogno di parlar subito subito con quel padre
guardiano de' cappuccini che v'ha condotta qui da me, la
mia povera Lucia; ma è anche necessario che nessuno
sappia che l'ho mandato a chiamare io. Non ho che voi
per far segretamente quest'imbasciata.
Lucia fu atterrita d'una tale richiesta; e con quella sua
suggezione, ma senza nascondere una gran maraviglia,
addusse subito, per disimpegnarsene, le ragioni che la
signora doveva intendere, che avrebbe dovute prevedere:
senza la madre, senza nessuno, per una strada solitaria,
in un paese sconosciuto... Ma Gertrude, ammaestrata
a una scola infernale, mostrò tanta maraviglia anche
lei, e tanto dispiacere di trovare una tal ritrosia nella
persona di cui credeva poter far più conto, figurò di trovar
così vane quelle scuse! di giorno chiaro, quattro pas-
454
si, una strada che Lucia aveva fatta pochi giorni prima, e
che, quand'anche non l'avesse mai veduta, a insegnargliela,
non la poteva sbagliare!... Tanto disse, che la poverina,
commossa e punta a un tempo, si lasciò sfuggir
di bocca: – e bene; cosa devo fare?
– Andate al convento de' cappuccini: – e le descrisse
la strada di nuovo: – fate chiamare il padre guardiano,
ditegli, da solo a solo, che venga da me subito subito;
ma che non dica a nessuno che son io che lo mando a
chiamare.
– Ma cosa dirò alla fattoressa, che non m'ha mai vista
uscire, e mi domanderà dove vo?
– Cercate di passare senz'esser vista; e se non vi riesce,
ditele che andate alla chiesa tale, dove avete promesso
di fare orazione.
Nuova difficoltà per la povera giovine: dire una bugia;
ma la signora si mostrò di nuovo così afflitta delle
ripulse, le fece parer così brutta cosa l'anteporre un vano
scrupolo alla riconoscenza, che Lucia, sbalordita più che
convinta, e soprattutto commossa più che mai, rispose: –
e bene; anderò. Dio m'aiuti! – E si mosse.
Quando Gertrude, che dalla grata la seguiva con l'occhio
fisso e torbido, la vide metter piede sulla soglia,
come sopraffatta da un sentimento irresistibile, aprì la
bocca, e disse: – sentite, Lucia! Questa si voltò, e tornò
verso la grata. Ma già un altro pensiero, un pensiero avvezzo
a predominare, aveva vinto di nuovo nella mente
sciagurata di Gertrude. Facendo le viste di non esser
contenta dell'istruzioni già date, spiegò di nuovo a Lucia
455
la strada che doveva tenere, e la licenziò dicendo: – fate
ogni cosa come v'ho detto, e tornate presto –. Lucia partì.
Passò inosservata la porta del chiostro, prese la strada,
con gli occhi bassi, rasente al muro; trovò, con l'indicazioni
avute e con le proprie rimembranze, la porta
del borgo, n'uscì, andò tutta raccolta e un po' tremante,
per la strada maestra, arrivò in pochi momenti a quella
che conduceva al convento; e la riconobbe. Quella strada
era, ed è tutt'ora, affondata, a guisa d'un letto di fiume,
tra due alte rive orlate di macchie, che vi forman sopra
una specie di volta. Lucia, entrandovi, e vedendola
affatto solitaria, sentì crescere la paura, e allungava il
passo; ma poco dopo si rincorò alquanto, nel vedere una
carrozza da viaggio ferma, e accanto a quella, davanti
allo sportello aperto, due viaggiatori che guardavano in
qua e in là, come incerti della strada. Andando avanti,
sentì uno di que' due, che diceva: – ecco una buona giovine
che c'insegnerà la strada –. Infatti, quando fu arrivata
alla carrozza, quel medesimo, con un fare più gentile
che non fosse l'aspetto, si voltò, e disse: – quella
giovine, ci sapreste insegnar la strada di Monza?
– Andando di lì, vanno a rovescio, – rispondeva la
poverina: – Monza è di qua... – e si voltava, per accennar
col dito; quando l'altro compagno (era il Nibbio), afferrandola
d'improvviso per la vita, l'alzò da terra. Lucia
girò la testa indietro atterrita, e cacciò un urlo; il malandrino
la mise per forza nella carrozza: uno che stava a
sedere davanti, la prese e la cacciò, per quanto lei si di-
456
vincolasse e stridesse, a sedere dirimpetto a sé: un altro,
mettendole un fazzoletto alla bocca, le chiuse il grido in
gola. In tanto il Nibbio entrò presto presto anche lui nella
carrozza: lo sportello si chiuse, e la carrozza partì di
carriera. L'altro che le aveva fatta quella domanda traditora,
rimasto nella strada, diede un'occhiata in qua e in
là, per veder se fosse accorso qualcheduno agli urli di
Lucia: non c'era nessuno; saltò sur una riva, attaccandosi
a un albero della macchia, e disparve. Era costui uno
sgherro d'Egidio; era stato, facendo l'indiano, sulla porta
del suo padrone, per veder quando Lucia usciva dal monastero;
l'aveva osservata bene, per poterla riconoscere;
ed era corso, per una scorciatoia, ad aspettarla al posto
convenuto.
Chi potrà ora descrivere il terrore, l'angoscia di costei,
esprimere ciò che passava nel suo animo? Spalancava
gli occhi spaventati, per ansietà di conoscere la sua
orribile situazione, e li richiudeva subito, per il ribrezzo
e per il terrore di que' visacci: si storceva, ma era tenuta
da tutte le parti: raccoglieva tutte le sue forze, e dava
delle stratte, per buttarsi verso lo sportello; ma due braccia
nerborute la tenevano come conficcata nel fondo
della carrozza; quattro altre manacce ve l'appuntellavano.
Ogni volta che aprisse la bocca per cacciare un urlo,
il fazzoletto veniva a soffogarglielo in gola. Intanto tre
bocche d'inferno, con la voce più umana che sapessero
formare, andavan ripetendo: – zitta, zitta, non abbiate
paura, non vogliamo farvi male –. Dopo qualche momento
d'una lotta così angosciosa, parve che s'acquietas-
457
se; allentò le braccia, lasciò cader la testa all'indietro,
alzò a stento le palpebre, tenendo l'occhio immobile; e
quegli orridi visacci che le stavan davanti le parvero
confondersi e ondeggiare insieme in un mescuglio mostruoso:
le fuggì il colore dal viso; un sudor freddo glielo
coprì; s'abbandonò, e svenne.
– Su, su, coraggio, – diceva il Nibbio. – Coraggio, coraggio,
– ripetevan gli altri due birboni; ma lo smarrimento
d'ogni senso preservava in quel momento Lucia
dal sentire i conforti di quelle orribili voci.
– Diavolo! par morta, – disse uno di coloro: – se fosse
morta davvero?
– Oh! morta! – disse l'altro: – è uno di quegli svenimenti
che vengono alle donne. Io so che, quando ho voluto
mandare all'altro mondo qualcheduno, uomo o donna
che fosse, c'è voluto altro.
– Via! – disse il Nibbio: – attenti al vostro dovere, e
non andate a cercar altro. Tirate fuori dalla cassetta i
tromboni, e teneteli pronti; che in questo bosco dove
s'entra ora, c'è sempre de' birboni annidati. Non così in
mano, diavolo! riponeteli dietro le spalle, stesi: non vedete
che costei è un pulcin bagnato che basisce per nulla?
Se vede armi, è capace di morir davvero. E quando
sarà rinvenuta, badate bene di non farle paura; non la
toccate, se non vi fo segno; a tenerla basto io. E zitti: lasciate
parlare a me.
Intanto la carrozza, andando sempre di corsa, s'era
inoltrata nel bosco.
Dopo qualche tempo, la povera Lucia cominciò a ri-
458
sentirsi, come da un sonno profondo e affannoso, e aprì
gli occhi. Penò alquanto a distinguere gli spaventosi oggetti
che la circondavano, a raccogliere i suoi pensieri:
alfine comprese di nuovo la sua terribile situazione. Il
primo uso che fece delle poche forze ritornatele, fu di
buttarsi ancora verso lo sportello, per slanciarsi fuori;
ma fu ritenuta, e non poté che vedere un momento la solitudine
selvaggia del luogo per cui passava. Cacciò di
nuovo un urlo; ma il Nibbio, alzando la manaccia col
fazzoletto, – via, – le disse, più dolcemente che poté; –
state zitta, che sarà meglio per voi: non vogliamo farvi
male; ma se non istate zitta, vi faremo star noi.
– Lasciatemi andare! Chi siete voi? Dove mi conducete?
Perché m'avete presa? Lasciatemi andare, lasciatemi
andare!
– Vi dico che non abbiate paura: non siete una bambina,
e dovete capire che noi non vogliamo farvi male.
Non vedete che avremmo potuto ammazzarvi cento volte,
se avessimo cattive intenzioni? Dunque state quieta.
– No, no, lasciatemi andare per la mia strada: io non
vi conosco.
– Vi conosciamo noi.
– Oh santissima Vergine! come mi conoscete? Lasciatemi
andare, per carità. Chi siete voi? Perché m'avete
presa?
– Perché c'è stato comandato.
– Chi? chi? chi ve lo può aver comandato?
– Zitta! – disse con un visaccio severo il Nibbio: – a
noi non si fa di codeste domande.
459
Lucia tentò un'altra volta di buttarsi d'improvviso allo
sportello; ma vedendo ch'era inutile, ricorse di nuovo
alle preghiere; e con la testa bassa, con le gote irrigate di
lacrime, con la voce interrotta dal pianto, con le mani
giunte dinanzi alle labbra, – oh – diceva: – per l'amor di
Dio, e della Vergine santissima, lasciatemi andare! Cosa
v'ho fatto di male io? Sono una povera creatura che non
v'ha fatto niente. Quello che m'avete fatto voi, ve lo perdono
di cuore; e pregherò Dio per voi. Se avete anche
voi una figlia, una moglie, una madre, pensate quello
che patirebbero, se fossero in questo stato. Ricordatevi
che dobbiamo morir tutti, e che un giorno desidererete
che Dio vi usi misericordia. Lasciatemi andare, lasciatemi
qui: il Signore mi farà trovar la mia strada.
– Non possiamo.
– Non potete? Oh Signore! perché non potete? Dove
volete condurmi? Perché? ...
– Non possiamo: è inutile: non abbiate paura, che non
vogliamo farvi male: state quieta, e nessuno vi toccherà.
Accorata, affannata, atterrita sempre più nel vedere
che le sue parole non facevano nessun colpo, Lucia si rivolse
a Colui che tiene in mano il cuore degli uomini, e
può, quando voglia, intenerire i più duri. Si strinse il più
che poté, nel canto della carrozza, mise le braccia in
croce sul petto, e pregò qualche tempo con la mente;
poi, tirata fuori la corona, cominciò a dire il rosario, con
più fede e con più affetto che non avesse ancor fatto in
vita sua. Ogni tanto, sperando d'avere impetrata la misericordia
che implorava, si voltava a ripregar coloro; ma
460
sempre inutilmente. Poi ricadeva ancora senza sentimenti,
poi si riaveva di nuovo, per rivivere a nuove angosce.
Ma ormai non ci regge il cuore a descriverle più
a lungo: una pietà troppo dolorosa ci affretta al termine
di quel viaggio, che durò più di quattr'ore; e dopo il quale
avremo altre ore angosciose da passare. Trasportiamoci
al castello dove l'infelice era aspettata.
Era aspettata dall'innominato, con un'inquietudine,
con una sospension d'animo insolita. Cosa strana! quell'uomo,
che aveva disposto a sangue freddo di tante vite,
che in tanti suoi fatti non aveva contato per nulla i dolori
da lui cagionati, se non qualche volta per assaporare
in essi una selvaggia voluttà di vendetta, ora, nel metter
le mani addosso a questa sconosciuta, a questa povera
contadina, sentiva come un ribrezzo, direi quasi un terrore.
Da un'alta finestra del suo castellaccio, guardava
da qualche tempo verso uno sbocco della valle; ed ecco
spuntar la carrozza, e venire innanzi lentamente: perché
quel primo andar di carriera aveva consumata la foga, e
domate le forze de' cavalli. E benché, dal punto dove
stava a guardare, la non paresse più che una di quelle
carrozzine che si dànno per balocco ai fanciulli, la riconobbe
subito, e si sentì il cuore batter più forte.
"Ci sarà? – pensò subito; e continuava tra sé: – che
noia mi dà costei! Liberiamocene".
E voleva chiamare uno de' suoi sgherri, e spedirlo subito
incontro alla carrozza, a ordinare al Nibbio che voltasse,
e conducesse colei al palazzo di don Rodrigo. Ma
un no imperioso che risonò nella sua mente, fece svanire
461
quel disegno. Tormentato però dal bisogno di dar qualche
ordine, riuscendogli intollerabile lo stare aspettando
oziosamente quella carrozza che veniva avanti passo
passo, come un tradimento, che so io? come un gastigo,
fece chiamare una sua vecchia donna.
Era costei nata in quello stesso castello, da un antico
custode di esso, e aveva passata lì tutta la sua vita. Ciò
che aveva veduto e sentito fin dalle fasce, le aveva impresso
nella mente un concetto magnifico e terribile del
potere de' suoi padroni; e la massima principale che aveva
attinta dall'istruzioni e dagli esempi, era che bisognava
ubbidirli in ogni cosa, perché potevano far del gran
male e del gran bene. L'idea del dovere, deposta come
un germe nel cuore di tutti gli uomini, svolgendosi nel
suo, insieme co' sentimenti d'un rispetto, d'un terrore,
d'una cupidigia servile, s'era associata e adattata a quelli.
Quando l'innominato, divenuto padrone, cominciò a
far quell'uso spaventevole della sua forza, costei ne provò
da principio un certo ribrezzo insieme e un sentimento
più profondo di sommissione. Col tempo, s'era avvezzata
a ciò che aveva tutto il giorno davanti agli occhi e
negli orecchi: la volontà potente e sfrenata d'un così
gran signore, era per lei come una specie di giustizia fatale.
Ragazza già fatta, aveva sposato un servitor di
casa, il quale, poco dopo, essendo andato a una spedizione
rischiosa, lasciò l'ossa sur una strada, e lei vedova
nel castello. La vendetta che il signore ne fece subito, le
diede una consolazione feroce, e le accrebbe l'orgoglio
di trovarsi sotto una tal protezione. D'allora in poi, non
462
mise piede fuor del castello, che molto di rado; e a poco
a poco non le rimase del vivere umano quasi altre idee
salvo quelle che ne riceveva in quel luogo. Non era addetta
ad alcun servizio particolare, ma, in quella masnada
di sgherri, ora l'uno ora l'altro, le davan da fare ogni
poco; ch'era il suo rodimento. Ora aveva cenci da rattoppare,
ora da preparare in fretta da mangiare a chi tornasse
da una spedizione, ora feriti da medicare. I comandi
poi di coloro, i rimproveri, i ringraziamenti, eran conditi
di beffe e d'improperi: vecchia, era il suo appellativo
usuale; gli aggiunti, che qualcheduno sempre ci se n'attaccava,
variavano secondo le circostanze e l'umore dell'amico.
E colei, disturbata nella pigrizia, e provocata
nella stizza, ch'erano due delle sue passioni predominanti,
contraccambiava alle volte que' complimenti con parole,
in cui Satana avrebbe riconosciuto più del suo ingegno,
che in quelle de' provocatori.
– Tu vedi laggiù quella carrozza! – le disse il signore.
– La vedo, – rispose la vecchia, cacciando avanti il
mento appuntato, e aguzzando gli occhi infossati, come
se cercasse di spingerli su gli orli dell'occhiaie.
– Fa allestir subito una bussola, entraci, e fatti portare
alla Malanotte. Subito subito; che tu ci arrivi prima di
quella carrozza: già la viene avanti col passo della morte.
In quella carrozza c'è... ci dev'essere... una giovine.
Se c'è, dì al Nibbio, in mio nome, che la metta nella bussola,
e lui venga su subito da me. Tu starai nella bussola,
con quella... giovine; e quando sarete quassù, la condurrai
nella tua camera. Se ti domanda dove la meni, di chi
463
è il castello, guarda di non...
– Oh! – disse la vecchia.
– Ma, – continuò l'innominato, – falle coraggio.
– Cosa le devo dire?
– Cosa le devi dire? Falle coraggio, ti dico. Tu sei venuta
a codesta età, senza sapere come si fa coraggio a
una creatura, quando si vuole! Hai tu mai sentito affanno
di cuore? Hai tu mai avuto paura? Non sai le parole
che fanno piacere in que' momenti? Dille di quelle parole:
trovale, alla malora. Va'.
E partita che fu, si fermò alquanto alla finestra, con
gli occhi fissi a quella carrozza, che già appariva più
grande di molto; poi gli alzò al sole, che in quel momento
si nascondeva dietro la montagna; poi guardò le nuvole
sparse al di sopra, che di brune si fecero, quasi a un
tratto, di fuoco. Si ritirò, chiuse la finestra, e si mise a
camminare innanzi e indietro per la stanza, con un passo
di viaggiatore frettoloso.
464
CAPITOLO XXI
La vecchia era corsa a ubbidire e a comandare, con
l'autorità di quel nome che, da chiunque fosse pronunziato
in quel luogo, li faceva spicciar tutti; perché a nessuno
veniva in testa che ci fosse uno tanto ardito da servirsene
falsamente. Si trovò infatti alla Malanotte un po'
prima che la carrozza ci arrivasse; e vistala venire, uscì
di bussola, fece segno al cocchiere che fermasse, s'avvicinò
allo sportello; e al Nibbio, che mise il capo fuori,
riferì sottovoce gli ordini del padrone.
Lucia, al fermarsi della carrozza, si scosse, e rinvenne
da una specie di letargo. Si sentì da capo rimescolare il
sangue, spalancò la bocca e gli occhi, e guardò. Il Nibbio
s'era tirato indietro; e la vecchia, col mento sullo
sportello, guardando Lucia, diceva: – venite, la mia giovine;
venite, poverina; venite con me, che ho ordine di
trattarvi bene e di farvi coraggio.
Al suono d'una voce di donna, la poverina provò un
conforto, un coraggio momentaneo; ma ricadde subito
in uno spavento più cupo. – Chi siete? – disse con voce
tremante, fissando lo sguardo attonito in viso alla vecchia.
– Venite, venite, poverina, – andava questa ripetendo.
Il Nibbio e gli altri due, argomentando dalle parole e
465
dalla voce così straordinariamente raddolcita di colei,
quali fossero l'intenzioni del signore, cercavano di persuader
con le buone l'oppressa a ubbidire. Ma lei seguitava
a guardar fuori; e benché il luogo selvaggio e sconosciuto,
e la sicurezza de' suoi guardiani non le lasciassero
concepire speranza di soccorso, apriva non ostante
la bocca per gridare; ma vedendo il Nibbio far gli occhiacci
del fazzoletto, ritenne il grido, tremò, si storse,
fu presa e messa nella bussola. Dopo, c'entrò la vecchia;
il Nibbio disse ai due altri manigoldi che andassero dietro,
e prese speditamente la salita, per accorrere ai comandi
del padrone.
– Chi siete? – domandava con ansietà Lucia al ceffo
sconosciuto e deforme: – perché son con voi? dove
sono? dove mi conducete?
– Da chi vuol farvi del bene, – rispondeva la vecchia,
– da un gran... Fortunati quelli a cui vuol far del bene!
Buon per voi, buon per voi. Non abbiate paura, state allegra,
ché m'ha comandato di farvi coraggio. Glielo direte,
eh? che v'ho fatto coraggio?
– Chi è? perché? che vuol da me? Io non son sua. Ditemi
dove sono; lasciatemi andare; dite a costoro che mi
lascino andare, che mi portino in qualche chiesa. Oh!
voi che siete una donna, in nome di Maria Vergine...!
Quel nome santo e soave, già ripetuto con venerazione
ne' primi anni, e poi non più invocato per tanto tempo,
né forse sentito proferire, faceva nella mente della
sciagurata che lo sentiva in quel momento, un'impressione
confusa, strana, lenta, come la rimembranza della
466
luce, in un vecchione accecato da bambino.
Intanto l'innominato, ritto sulla porta del castello,
guardava in giù; e vedeva la bussola venir passo passo,
come prima la carrozza, e avanti, a una distanza che cresceva
ogni momento, salir di corsa il Nibbio. Quando
questo fu in cima, il signore gli accennò che lo seguisse;
e andò con lui in una stanza del castello.
– Ebbene? – disse, fermandosi lì.
– Tutto a un puntino, – rispose, inchinandosi, il Nibbio:
– l'avviso a tempo, la donna a tempo, nessuno sul
luogo, un urlo solo, nessuno comparso, il cocchiere
pronto, i cavalli bravi, nessun incontro: ma...
– Ma che?
– Ma... dico il vero, che avrei avuto più piacere che
l'ordine fosse stato di darle una schioppettata nella
schiena, senza sentirla parlare, senza vederla in viso.
– Cosa? cosa? che vuoi tu dire?
– Voglio dire che tutto quel tempo, tutto quel tempo...
M'ha fatto troppa compassione.
– Compassione! Che sai tu di compassione? Cos'è la
compassione?
– Non l'ho mai capito così bene come questa volta: è
una storia la compassione un poco come la paura: se
uno la lascia prender possesso, non è più uomo.
– Sentiamo un poco come ha fatto costei per moverti
a compassione.
– O signore illustrissimo! tanto tempo...! piangere,
pregare, e far cert'occhi, e diventar bianca bianca come
morta, e poi singhiozzare, e pregar di nuovo, e certe pa-
467
role...
"Non la voglio in casa costei, – pensava intanto l'innominato.
– Sono stato una bestia a impegnarmi; ma ho
promesso, ho promesso. Quando sarà lontana..." E alzando
la testa, in atto di comando, verso il Nibbio, –
ora, – gli disse, – metti da parte la compassione: monta
a cavallo, prendi un compagno, due se vuoi; e va' di corsa
a casa di quel don Rodrigo che tu sai. Digli che mandi...
ma subito subito, perché altrimenti...
Ma un altro no interno più imperioso del primo gli
proibì di finire. – No, – disse con voce risoluta, quasi
per esprimere a se stesso il comando di quella voce segreta,
– no: va' a riposarti; e domattina... farai quello che
ti dirò!
"Un qualche demonio ha costei dalla sua, – pensava
poi, rimasto solo, ritto, con le braccia incrociate sul petto,
e con lo sguardo immobile sur una parte del pavimento,
dove il raggio della luna, entrando da una finestra
alta, disegnava un quadrato di luce pallida, tagliata
a scacchi dalle grosse inferriate, e intagliata più minutamente
dai piccoli compartimenti delle vetriate. – Un
qualche demonio, o... un qualche angelo che la protegge...
Compassione al Nibbio!... Domattina, domattina di
buon'ora, fuor di qui costei; al suo destino, e non se ne
parli più, e, – proseguiva tra sé, con quell'animo con cui
si comanda a un ragazzo indocile, sapendo che non ubbidirà,
– e non ci si pensi più. Quell'animale di don Rodrigo
non mi venga a romper la testa con ringraziamenti;
che... non voglio più sentir parlar di costei. L'ho ser-
468
vito perché... perché ho promesso: e ho promesso perché...
è il mio destino. Ma voglio che me lo paghi bene
questo servizio, colui. Vediamo un poco..."
E voleva almanaccare cosa avrebbe potuto richiedergli
di scabroso, per compenso, e quasi per pena; ma gli
si attraversaron di nuovo alla mente quelle parole: compassione
al Nibbio! "Come può aver fatto costei? – continuava,
strascinato da quel pensiero. – Voglio vederla...
Eh! no... Sì, voglio vederla".
E d'una stanza in un'altra, trovò una scaletta, e su a tastone,
andò alla camera della vecchia, e picchiò all'uscio
con un calcio.
– Chi è?
– Apri.
A quella voce, la vecchia fece tre salti; e subito si sentì
scorrere il paletto negli anelli, e l'uscio si spalancò.
L'innominato, dalla soglia, diede un'occhiata in giro; e,
al lume d'una lucerna che ardeva sur un tavolino, vide
Lucia rannicchiata in terra, nel canto il più lontano dall'uscio.
– Chi t'ha detto che tu la buttassi là come un sacco di
cenci, sciagurata? – disse alla vecchia, con un cipiglio
iracondo.
– S'è messa dove le è piaciuto, – rispose umilmente
colei: – io ho fatto di tutto per farle coraggio: lo può dire
anche lei; ma non c'è stato verso.
– Alzatevi, – disse l'innominato a Lucia, andandole
vicino. Ma Lucia, a cui il picchiare, l'aprire, il comparir
di quell'uomo, le sue parole, avevan messo un nuovo
469
spavento nell'animo spaventato, stava più che mai raggomitolata
nel cantuccio, col viso nascosto tra le mani, e
non movendosi, se non che tremava tutta.
– Alzatevi, ché non voglio farvi del male... e posso
farvi del bene, – ripeté il signore... – Alzatevi! – tonò
poi quella voce, sdegnata d'aver due volte comandato
invano.
Come rinvigorita dallo spavento, l'infelicissima si rizzò
subito inginocchioni; e giungendo le mani, come
avrebbe fatto davanti a un'immagine, alzò gli occhi in
viso all'innominato, e riabbassandoli subito, disse: – son
qui: m'ammazzi.
– V'ho detto che non voglio farvi del male, – rispose,
con voce mitigata, l'innominato, fissando quel viso turbato
dall'accoramento e dal terrore.
– Coraggio, coraggio, – diceva la vecchia: – se ve lo
dice lui, che non vuol farvi del male...
– E perché, – riprese Lucia con una voce, in cui, col
tremito della paura, si sentiva una certa sicurezza dell'indegnazione
disperata, – perché mi fa patire le pene
dell'inferno? Cosa le ho fatto io?...
– V'hanno forse maltrattata? Parlate.
– Oh maltrattata! M'hanno presa a tradimento, per
forza! perché? perché m'hanno presa? perché son qui?
dove sono? Sono una povera creatura: cosa le ho fatto?
In nome di Dio...
– Dio, Dio, – interruppe l'innominato: – sempre Dio:
coloro che non possono difendersi da sé, che non hanno
la forza, sempre han questo Dio da mettere in campo,
470
come se gli avessero parlato. Cosa pretendete con codesta
vostra parola? Di farmi...? – e lasciò la frase a mezzo.
– Oh Signore! pretendere! Cosa posso pretendere io
meschina, se non che lei mi usi misericordia? Dio perdona
tante cose, per un'opera di misericordia! Mi lasci
andare; per carità mi lasci andare! Non torna conto a
uno che un giorno deve morire di far patir tanto una povera
creatura. Oh! lei che può comandare, dica che mi
lascino andare! M'hanno portata qui per forza. Mi mandi
con questa donna a *** dov'è mia madre. Oh Vergine
santissima! mia madre! mia madre, per carità, mia madre!
Forse non è lontana di qui... ho veduto i miei monti!
Perché lei mi fa patire? Mi faccia condurre in una
chiesa. Pregherò per lei, tutta la mia vita. Cosa le costa
dire una parola? Oh ecco! vedo che si move a compassione:
dica una parola, la dica. Dio perdona tante cose,
per un'opera di misericordia!
"Oh perché non è figlia d'uno di que' cani che m'hanno
bandito! – pensava l'innominato: – d'uno di que' vili
che mi vorrebbero morto! che ora godrei di questo suo
strillare; e in vece..."
– Non iscacci una buona ispirazione! – proseguiva
fervidamente Lucia, rianimata dal vedere una cert'aria
d'esitazione nel viso e nel contegno del suo tiranno. – Se
lei non mi fa questa carità, me la farà il Signore: mi farà
morire, e per me sarà finita; ma lei!... Forse un giorno
anche lei... Ma no, no; pregherò sempre io il Signore
che la preservi da ogni male. Cosa le costa dire una pa-
471
rola? Se provasse lei a patir queste pene...!
– Via, fatevi coraggio, – interruppe l'innominato, con
una dolcezza che fece strasecolar la vecchia. – V'ho fatto
nessun male? V'ho minacciata?
– Oh no! Vedo che lei ha buon cuore, e che sente pietà
di questa povera creatura. Se lei volesse, potrebbe farmi
paura più di tutti gli altri, potrebbe farmi morire; e in
vece mi ha... un po' allargato il cuore. Dio gliene renderà
merito. Compisca l'opera di misericordia: mi liberi,
mi liberi.
– Domattina...
– Oh mi liberi ora, subito...
– Domattina ci rivedremo, vi dico. Via, intanto fatevi
coraggio. Riposate. Dovete aver bisogno di mangiare.
Ora ve ne porteranno.
– No, no; io moio se alcuno entra qui: io moio. Mi
conduca lei in chiesa... que' passi Dio glieli conterà.
– Verrà una donna a portarvi da mangiare, – disse l'innominato;
e dettolo, rimase stupito anche lui che gli fosse
venuto in mente un tal ripiego, e che gli fosse nato il
bisogno di cercarne uno, per rassicurare una donnicciola.
– E tu, – riprese poi subito, voltandosi alla vecchia, –
falle coraggio che mangi; mettila a dormire in questo
letto: e se ti vuole in compagnia, bene; altrimenti, tu
puoi ben dormire una notte in terra. Falle coraggio, ti
dico; tienla allegra. E che non abbia a lamentarsi di te!
Così detto, si mosse rapidamente verso l'uscio. Lucia
s'alzò e corse per trattenerlo, e rinnovare la sua preghie-
472
ra; ma era sparito.
– Oh povera me! Chiudete, chiudete subito –. E sentito
ch'ebbe accostare i battenti e scorrere il paletto, tornò
a rannicchiarsi nel suo cantuccio. – Oh povera me! –
esclamò di nuovo singhiozzando: – chi pregherò ora?
Dove sono? Ditemi voi, ditemi per carità, chi è quel signore...
quello che m'ha parlato?
– Chi è, eh? chi è? Volete ch'io ve lo dica. Aspetta
ch'io te lo dica. Perché vi protegge, avete messo su superbia;
e volete esser soddisfatta voi, e farne andar di
mezzo me. Domandatene a lui. S'io vi contentassi anche
in questo, non mi toccherebbe di quelle buone parole
che avete sentite voi. – Io son vecchia, son vecchia, –
continuò, mormorando tra i denti. – Maledette le giovani,
che fanno bel vedere a piangere e a ridere, e hanno
sempre ragione –. Ma sentendo Lucia singhiozzare, e
tornandole minaccioso alla mente il comando del padrone,
si chinò verso la povera rincantucciata, e, con voce
raddolcita, riprese: – via, non v'ho detto niente di male:
state allegra. Non mi domandate di quelle cose che non
vi posso dire; e del resto, state di buon animo. Oh se sapeste
quanta gente sarebbe contenta di sentirlo parlare
come ha parlato a voi! State allegra, che or ora verrà da
mangiare; e io che capisco... nella maniera che v'ha parlato,
ci sarà della roba buona. E poi anderete a letto, e...
mi lascerete un cantuccino anche a me, spero, – soggiunse,
con una voce, suo malgrado, stizzosa.
– Non voglio mangiare, non voglio dormire. Lasciatemi
stare; non v'accostate; non partite di qui!
473
– No, no, via, – disse la vecchia, ritirandosi, e mettendosi
a sedere sur una seggiolaccia, donde dava alla poverina
certe occhiate di terrore e d'astio insieme; e poi
guardava il suo covo, rodendosi d'esserne forse esclusa
per tutta la notte, e brontolando contro il freddo. Ma si
rallegrava col pensiero della cena, e con la speranza che
ce ne sarebbe anche per lei. Lucia non s'avvedeva del
freddo, non sentiva la fame, e come sbalordita, non aveva
de' suoi dolori, de' suoi terrori stessi, che un sentimento
confuso, simile all'immagini sognate da un febbricitante.
Si riscosse quando sentì picchiare; e, alzando la faccia
atterrita, gridò: – chi è? chi è? Non venga nessuno!
– Nulla, nulla; buone nuove, – disse la vecchia: – è
Marta che porta da mangiare.
– Chiudete, chiudete! – gridava Lucia.
– Ih! subito, subito, – rispondeva la vecchia; e presa
una paniera dalle mani di quella Marta, la mandò via, richiuse,
e venne a posar la paniera sur una tavola nel
mezzo della camera. Invitò poi più volte Lucia che venisse
a goder di quella buona roba. Adoprava le parole
più efficaci, secondo lei, a mettere appetito alla poverina,
prorompeva in esclamazioni sulla squisitezza de'
cibi: – di que' bocconi che, quando le persone come noi
possono arrivare a assaggiarne, se ne ricordan per un
pezzo! Del vino che beve il padrone co' suoi amici...
quando capita qualcheduno di quelli...! e vogliono stare
allegri! Ehm! – Ma vedendo che tutti gl'incanti riuscivano
inutili, – siete voi che non volete, – disse. – Non ista-
474
te poi a dirgli domani ch'io non v'ho fatto coraggio.
Mangerò io; e ne resterà più che abbastanza per voi, per
quando metterete giudizio, e vorrete ubbidire –. Così
detto, si mise a mangiare avidamente. Saziata che fu,
s'alzò, andò verso il cantuccio, e, chinandosi sopra Lucia,
l'invitò di nuovo a mangiare, per andar poi a letto.
– No, no, non voglio nulla, – rispose questa, con voce
fiacca e come sonnolenta. Poi, con più risolutezza, riprese:
– è serrato l'uscio? è serrato bene? – E dopo aver
guardato in giro per la camera, s'alzò, e, con le mani
avanti, con passo sospettoso, andava verso quella parte.
La vecchia ci corse prima di lei, stese la mano al paletto,
lo scosse, e disse: – sentite? vedete? è serrato
bene? siete contenta ora?
– Oh contenta! contenta io qui! – disse Lucia, rimettendosi
di nuovo nel suo cantuccio. – Ma il Signore lo
sa che ci sono!
– Venite a letto: cosa volete far lì, accucciata come un
cane? S'è mai visto rifiutare i comodi, quando si possono
avere?
– No, no; lasciatemi stare.
– Siete voi che lo volete. Ecco, io vi lascio il posto
buono: mi metto sulla sponda; starò incomoda per voi.
Se volete venire a letto, sapete come avete a fare. Ricordatevi
che v'ho pregata più volte –. Così dicendo, si cacciò
sotto vestita; e tutto tacque.
Lucia stava immobile in quel cantuccio, tutta in un
gomitolo, con le ginocchia alzate, con le mani appoggiate
sulle ginocchia, e col viso nascosto nelle mani. Non
475
era il suo né sonno né veglia, ma una rapida successione,
una torbida vicenda di pensieri, d'immaginazioni, di
spaventi. Ora, più presente a se stessa, e rammentandosi
più distintamente gli orrori veduti e sofferti in quella
giornata, s'applicava dolorosamente alle circostanze dell'oscura
e formidabile realtà in cui si trovava avviluppata;
ora la mente, trasportata in una regione ancor più
oscura, si dibatteva contro i fantasmi nati dall'incertezza
e dal terrore. Stette un pezzo in quest'angoscia; alfine,
più che mai stanca e abbattuta, stese le membra intormentite,
si sdraiò, o cadde sdraiata, e rimase alquanto in
uno stato più somigliante a un sonno vero. Ma tutt'a un
tratto si risentì, come a una chiamata interna, e provò il
bisogno di risentirsi interamente, di riaver tutto il suo
pensiero, di conoscere dove fosse, come, perché. Tese
l'orecchio a un suono: era il russare lento, arrantolato
della vecchia; spalancò gli occhi, e vide un chiarore fioco
apparire e sparire a vicenda: era il lucignolo della lucerna,
che, vicino a spegnersi, scoccava una luce tremola,
e subito la ritirava, per dir così, indietro, come è il
venire e l'andare dell'onda sulla riva: e quella luce, fuggendo
dagli oggetti, prima che prendessero da essa rilievo
e colore distinto, non rappresentava allo sguardo che
una successione di guazzabugli. Ma ben presto le recenti
impressioni, ricomparendo nella mente, l'aiutarono a
distinguere ciò che appariva confuso al senso. L'infelice
risvegliata riconobbe la sua prigione: tutte le memorie
dell'orribil giornata trascorsa, tutti i terrori dell'avvenire,
l'assalirono in una volta: quella nuova quiete stessa dopo
476
tante agitazioni, quella specie di riposo, quell'abbandono
in cui era lasciata, le facevano un nuovo spavento: e fu
vinta da un tale affanno, che desiderò di morire. Ma in
quel momento, si rammentò che poteva almen pregare, e
insieme con quel pensiero, le spuntò in cuore come
un'improvvisa speranza. Prese di nuovo la sua corona, e
ricominciò a dire il rosario; e, di mano in mano che la
preghiera usciva dal suo labbro tremante, il cuore sentiva
crescere una fiducia indeterminata. Tutt'a un tratto, le
passò per la mente un altro pensiero; che la sua orazione
sarebbe stata più accetta e più certamente esaudita,
quando, nella sua desolazione, facesse anche qualche offerta.
Si ricordò di quello che aveva di più caro, o che di
più caro aveva avuto; giacché, in quel momento, l'animo
suo non poteva sentire altra affezione che di spavento,
né concepire altro desiderio che della liberazione; se ne
ricordò, e risolvette subito di farne un sacrifizio. S'alzò,
e si mise in ginocchio, e tenendo giunte al petto le mani,
dalle quali pendeva la corona, alzò il viso e le pupille al
cielo, e disse: – o Vergine santissima! Voi, a cui mi sono
raccomandata tante volte, e che tante volte m'avete consolata!
Voi che avete patito tanti dolori, e siete ora tanto
gloriosa, e avete fatti tanti miracoli per i poveri tribolati;
aiutatemi! fatemi uscire da questo pericolo, fatemi tornar
salva con mia madre, Madre del Signore; e fo voto a
voi di rimaner vergine; rinunzio per sempre a quel mio
poveretto, per non esser mai d'altri che vostra.
Proferite queste parole, abbassò la testa, e si mise la
corona intorno al collo, quasi come un segno di consa-
477
crazione, e una salvaguardia a un tempo, come un'armatura
della nuova milizia a cui s'era ascritta. Rimessasi a
sedere in terra, sentì entrar nell'animo una certa tranquillità,
una più larga fiducia. Le venne in mente quel domattina
ripetuto dallo sconosciuto potente, e le parve di
sentire in quella parola una promessa di salvazione. I
sensi affaticati da tanta guerra s'assopirono a poco a
poco in quell'acquietamento di pensieri: e finalmente,
già vicino a giorno, col nome della sua protettrice tronco
tra le labbra, Lucia s'addormentò d'un sonno perfetto e
continuo.
Ma c'era qualchedun altro in quello stesso castello,
che avrebbe voluto fare altrettanto, e non poté mai. Partito,
o quasi scappato da Lucia, dato l'ordine per la cena
di lei, fatta una consueta visita a certi posti del castello,
sempre con quell'immagine viva nella mente, e con
quelle parole risonanti all'orecchio, il signore s'era andato
a cacciare in camera, s'era chiuso dentro in fretta e in
furia, come se avesse avuto a trincerarsi contro una
squadra di nemici; e spogliatosi, pure in furia, era andato
a letto. Ma quell'immagine, più che mai presente, parve
che in quel momento gli dicesse: tu non dormirai.
"Che sciocca curiosità da donnicciola, – pensava, – m'è
venuta di vederla? Ha ragione quel bestione del Nibbio;
uno non è più uomo; è vero, non è più uomo!... Io?... io
non son più uomo, io? Cos'è stato? che diavolo m'è venuto
addosso? che c'è di nuovo? Non lo sapevo io prima
d'ora, che le donne strillano? Strillano anche gli uomini
alle volte, quando non si possono rivoltare. Che diavolo!
478
non ho mai sentito belar donne?"
E qui, senza che s'affaticasse molto a rintracciare nella
memoria, la memoria da sé gli rappresentò più d'un
caso in cui né preghi né lamenti non l'avevano punto
smosso dal compire le sue risoluzioni. Ma la rimembranza
di tali imprese, non che gli ridonasse la fermezza,
che già gli mancava, di compir questa; non che spegnesse
nell'animo quella molesta pietà; vi destava in
vece una specie di terrore, una non so qual rabbia di
pentimento. Di maniera che gli parve un sollievo il tornare
a quella prima immagine di Lucia, contro la quale
aveva cercato di rinfrancare il suo coraggio. "È viva costei,
– pensava, – è qui; sono a tempo; le posso dire: andate,
rallegratevi; posso veder quel viso cambiarsi, le
posso anche dire: perdonatemi... Perdonatemi? io domandar
perdono? a una donna? io...! Ah, eppure! se una
parola, una parola tale mi potesse far bene, levarmi d'addosso
un po' di questa diavoleria, la direi; eh! sento che
la direi. A che cosa son ridotto! Non son più uomo, non
son più uomo!... Via! – disse, poi, rivoltandosi arrabbiatamente
nel letto divenuto duro duro, sotto le coperte divenute
pesanti pesanti: – via! sono sciocchezze che mi
son passate per la testa altre volte. Passerà anche
questa".
E per farla passare, andò cercando col pensiero qualche
cosa importante, qualcheduna di quelle che solevano
occuparlo fortemente, onde applicarvelo tutto; ma
non ne trovò nessuna. Tutto gli appariva cambiato: ciò
che altre volte stimolava più fortemente i suoi desidèri,
479
ora non aveva più nulla di desiderabile: la passione,
come un cavallo divenuto tutt'a un tratto restìo per
un'ombra, non voleva più andare avanti. Pensando all'imprese
avviate e non finite, in vece d'animarsi al compimento,
in vece d'irritarsi degli ostacoli (ché l'ira in
quel momento gli sarebbe parsa soave), sentiva una tristezza,
quasi uno spavento de' passi già fatti. Il tempo
gli s'affacciò davanti voto d'ogni intento, d'ogni occupazione,
d'ogni volere, pieno soltanto di memorie intollerabili;
tutte l'ore somiglianti a quella che gli passava
così lenta, così pesante sul capo. Si schierava nella fantasia
tutti i suoi malandrini, e non trovava da comandare
a nessuno di loro una cosa che gl'importasse; anzi l'idea
di rivederli, di trovarsi tra loro, era un nuovo peso, un'idea
di schifo e d'impiccio. E se volle trovare un'occupazione
per l'indomani, un'opera fattibile, dovette pensare
che all'indomani poteva lasciare in libertà quella poverina.
"La libererò, sì; appena spunta il giorno, correrò da
lei, e le dirò: andate, andate. La farò accompagnare... E
la promessa? e l'impegno? e don Rodrigo?... Chi è don
Rodrigo?"
A guisa di chi è colto da una interrogazione inaspettata
e imbarazzante d'un superiore, l'innominato pensò subito
a rispondere a questa che s'era fatta lui stesso, o
piuttosto quel nuovo lui, che cresciuto terribilmente a un
tratto, sorgeva come a giudicare l'antico. Andava dunque
cercando le ragioni per cui, prima quasi d'esser pregato,
s'era potuto risolvere a prender l'impegno di far
480
tanto patire, senz'odio, senza timore, un'infelice sconosciuta,
per servire colui; ma, non che riuscisse a trovar
ragioni che in quel momento gli paressero buone a scusare
il fatto, non sapeva quasi spiegare a se stesso come
ci si fosse indotto. Quel volere, piuttosto che una deliberazione,
era stato un movimento istantaneo dell'animo
ubbidiente a sentimenti antichi, abituali, una conseguenza
di mille fatti antecedenti; e il tormentato esaminator
di se stesso, per rendersi ragione d'un sol fatto, si trovò
ingolfato nell'esame di tutta la sua vita. Indietro, indietro,
d'anno in anno, d'impegno in impegno, di sangue in
sangue, di scelleratezza in scelleratezza: ognuna ricompariva
all'animo consapevole e nuovo, separata da' sentimenti
che l'avevan fatta volere e commettere; ricompariva
con una mostruosità che que' sentimenti non avevano
allora lasciato scorgere in essa. Eran tutte sue, eran
lui: l'orrore di questo pensiero, rinascente a ognuna di
quell'immagini, attaccato a tutte, crebbe fino alla disperazione.
S'alzò in furia a sedere, gettò in furia le mani
alla parete accanto al letto, afferrò una pistola, la staccò,
e... al momento di finire una vita divenuta insopportabile,
il suo pensiero sorpreso da un terrore, da un'inquietudine,
per dir così, superstite, si slanciò nel tempo che
pure continuerebbe a scorrere dopo la sua fine. S'immaginava
con raccapriccio il suo cadavere sformato, immobile,
in balìa del più vile sopravvissuto; la sorpresa,
la confusione nel castello, il giorno dopo: ogni cosa sottosopra;
lui, senza forza, senza voce, buttato chi sa
dove. Immaginava i discorsi che se ne sarebber fatti lì,
481
d'intorno, lontano; la gioia de' suoi nemici. Anche le tenebre,
anche il silenzio, gli facevan veder nella morte
qualcosa di più tristo, di spaventevole; gli pareva che
non avrebbe esitato, se fosse stato di giorno, all'aperto,
in faccia alla gente: buttarsi in un fiume e sparire. E assorto
in queste contemplazioni tormentose, andava alzando
e riabbassando, con una forza convulsiva del pollice,
il cane della pistola; quando gli balenò in mente un
altro pensiero. "Se quell'altra vita di cui m'hanno parlato
quand'ero ragazzo, di cui parlano sempre, come se fosse
cosa sicura; se quella vita non c'è, se è un'invenzione de'
preti; che fo io? perché morire? cos'importa quello che
ho fatto? cos'importa? è una pazzia la mia... E se c'è
quest'altra vita...!"
A un tal dubbio, a un tal rischio, gli venne addosso
una disperazione più nera, più grave, dalla quale non si
poteva fuggire, neppur con la morte. Lasciò cader l'arme,
e stava con le mani ne' capelli, battendo i denti, tremando.
Tutt'a un tratto, gli tornarono in mente parole
che aveva sentite e risentite, poche ore prima: "Dio perdona
tante cose, per un'opera di misericordia!" E non gli
tornavan già con quell'accento d'umile preghiera, con
cui erano state proferite; ma con un suono pieno d'autorità,
e che insieme induceva una lontana speranza. Fu
quello un momento di sollievo: levò le mani dalle tempie,
e, in un'attitudine più composta, fissò gli occhi della
mente in colei da cui aveva sentite quelle parole; e la
vedeva, non come la sua prigioniera, non come una supplichevole,
ma in atto di chi dispensa grazie e consola-
482
zioni. Aspettava ansiosamente il giorno, per correre a liberarla,
a sentire dalla bocca di lei altre parole di refrigerio
e di vita; s'immaginava di condurla lui stesso alla
madre. "E poi? che farò domani, il resto della giornata?
che farò doman l'altro? che farò dopo doman l'altro? E
la notte? la notte, che tornerà tra dodici ore! Oh la notte!
no, no, la notte!" E ricaduto nel vòto penoso dell'avvenire,
cercava indarno un impiego del tempo, una maniera
di passare i giorni, le notti. Ora si proponeva d'abbandonare
il castello, e d'andarsene in paesi lontani, dove nessun
lo conoscesse, neppur di nome; ma sentiva che lui,
lui sarebbe sempre con sé: ora gli rinasceva una fosca
speranza di ripigliar l'animo antico, le antiche voglie; e
che quello fosse come un delirio passeggiero; ora temeva
il giorno, che doveva farlo vedere a' suoi così miserabilmente
mutato; ora lo sospirava, come se dovesse portar
la luce anche ne' suoi pensieri. Ed ecco, appunto sull'albeggiare,
pochi momenti dopo che Lucia s'era addormentata,
ecco che, stando così immoto a sedere, sentì
arrivarsi all'orecchio come un'onda di suono non bene
espresso, ma che pure aveva non so che d'allegro. Stette
attento, e riconobbe uno scampanare a festa lontano; e
dopo qualche momento, sentì anche l'eco del monte, che
ogni tanto ripeteva languidamente il concento, e si confondeva
con esso. Di lì a poco, sente un altro scampanìo
più vicino, anche quello a festa; poi un altro. "Che allegria
c'è? cos'hanno di bello tutti costoro?" Saltò fuori da
quel covile di pruni; e vestitosi a mezzo, corse a aprire
una finestra, e guardò. Le montagne eran mezze velate
483
di nebbia; il cielo, piuttosto che nuvoloso, era tutto una
nuvola cenerognola; ma, al chiarore che pure andava a
poco a poco crescendo, si distingueva, nella strada in
fondo alla valle, gente che passava, altra che usciva dalle
case, e s'avviava, tutti dalla stessa parte, verso lo
sbocco, a destra del castello, tutti col vestito delle feste,
e con un'alacrità straordinaria.
"Che diavolo hanno costoro? che c'è d'allegro in questo
maledetto paese? dove va tutta quella canaglia?" E
data una voce a un bravo fidato che dormiva in una
stanza accanto, gli domandò qual fosse la cagione di
quel movimento. Quello, che ne sapeva quanto lui, rispose
che anderebbe subito a informarsene. Il signore rimase
appoggiato alla finestra, tutto intento al mobile
spettacolo. Erano uomini, donne, fanciulli, a brigate, a
coppie, soli; uno, raggiungendo chi gli era avanti, s'accompagnava
con lui; un altro, uscendo di casa, s'univa
col primo che rintoppasse; e andavano insieme, come
amici a un viaggio convenuto. Gli atti indicavano manifestamente
una fretta e una gioia comune; e quel rimbombo
non accordato ma consentaneo delle varie campane,
quali più, quali meno vicine, pareva, per dir così,
la voce di que' gesti, e il supplimento delle parole che
non potevano arrivar lassù. Guardava, guardava; e gli
cresceva in cuore una più che curiosità di saper cosa mai
potesse comunicare un trasporto uguale a tanta gente diversa.
484
CAPITOLO XXII
Poco dopo, il bravo venne a riferire che, il giorno
avanti, il cardinal Federigo Borromeo, arcivescovo di
Milano, era arrivato a ***, e ci starebbe tutto quel giorno;
e che la nuova sparsa la sera di quest'arrivo ne' paesi
d'intorno aveva invogliati tutti d'andare a veder quell'uomo;
e si scampanava più per allegria, che per avvertir la
gente. Il signore, rimasto solo, continuò a guardar nella
valle, ancor più pensieroso. "Per un uomo! Tutti premurosi,
tutti allegri, per vedere un uomo! E però ognuno di
costoro avrà il suo diavolo che lo tormenti. Ma nessuno,
nessuno n'avrà uno come il mio; nessuno avrà passata
una notte come la mia! Cos'ha quell'uomo, per render
tanta gente allegra? Qualche soldo che distribuirà così
alla ventura... Ma costoro non vanno tutti per l'elemosina.
Ebbene, qualche segno nell'aria, qualche parola... Oh
se le avesse per me le parole che possono consolare!
se...! Perché non vado anch'io? Perché no?... Anderò,
anderò; e gli voglio parlare: a quattr'occhi gli voglio
parlare. Cosa gli dirò? Ebbene, quello che, quello che...
Sentirò cosa sa dir lui, quest'uomo!"
Fatta così in confuso questa risoluzione, finì in fretta
di vestirsi, mettendosi una sua casacca d'un taglio che
aveva qualche cosa del militare; prese la terzetta rimasta
485
sul letto, e l'attaccò alla cintura da una parte; dall'altra,
un'altra che staccò da un chiodo della parete; mise in
quella stessa cintura il suo pugnale; e staccata pur dalla
parete una carabina famosa quasi al par di lui, se la mise
ad armacollo; prese il cappello, uscì di camera; e andò
prima di tutto a quella dove aveva lasciata Lucia. Posò
fuori la carabina in un cantuccio vicino all'uscio, e picchiò,
facendo insieme sentir la sua voce. La vecchia scese
il letto in un salto, e corse ad aprire. Il signore entrò,
e data un'occhiata per la camera, vide Lucia rannicchiata
nel suo cantuccio e quieta.
– Dorme? – domandò sotto voce alla vecchia: – là,
dorme? eran questi i miei ordini, sciagurata?
– Io ho fatto di tutto, – rispose quella: – ma non ha
mai voluto mangiare, non è mai voluta venire...
– Lasciala dormire in pace; guarda di non la disturbare;
e quando si sveglierà... Marta verrà qui nella stanza
vicina; e tu manderai a prendere qualunque cosa che costei
possa chiederti. Quando si sveglierà... dille che io...
che il padrone è partito per poco tempo, che tornerà, e
che... farà tutto quello che lei vorrà.
La vecchia rimase tutta stupefatta pensando tra sé:
"che sia qualche principessa costei?"
Il signore uscì, riprese la sua carabina, mandò Marta a
far anticamera, mandò il primo bravo che incontrò a far
la guardia, perché nessun altro che quella donna mettesse
piede nella camera; e poi uscì dal castello, e prese la
scesa, di corsa.
Il manoscritto non dice quanto ci fosse dal castello al
486
paese dov'era il cardinale; ma dai fatti che siam per raccontare,
risulta che non doveva esser più che una lunga
passeggiata. Dal solo accorrere de' valligiani, e anche di
gente più lontana, a quel paese, questo non si potrebbe
argomentare; giacché nelle memorie di quel tempo troviamo
che da venti e più miglia veniva gente in folla,
per veder Federigo.
I bravi che s'abbattevano sulla salita, si fermavano rispettosamente
al passar del signore, aspettando se mai
avesse ordini da dar loro, o se volesse prenderli seco,
per qualche spedizione; e non sapevan che si pensare
della sua aria, e dell'occhiate che dava in risposta a' loro
inchini.
Quando fu nella strada pubblica, quello che faceva
maravigliare i passeggieri, era di vederlo senza seguito.
Del resto, ognuno gli faceva luogo, prendendola larga,
quanto sarebbe bastato anche per il seguito, e levandosi
rispettosamente il cappello. Arrivato al paese, trovò una
gran folla; ma il suo nome passò subito di bocca in bocca;
e la folla s'apriva. S'accostò a uno, e gli domandò
dove fosse il cardinale. – In casa del curato, – rispose
quello, inchinandosi, e gl'indicò dov'era. Il signore andò
là, entrò in un cortiletto dove c'eran molti preti, che tutti
lo guardarono con un'attenzione maravigliata e sospettosa.
Vide dirimpetto un uscio spalancato, che metteva in
un salottino, dove molti altri preti eran congregati. Si
levò la carabina, e l'appoggiò in un canto del cortile; poi
entrò nel salottino: e anche lì, occhiate, bisbigli, un
nome ripetuto, e silenzio. Lui, voltatosi a uno di quelli,
487
gli domandò dove fosse il cardinale; e che voleva parlargli.
– Io son forestiero, – rispose l'interrogato, e data
un'occhiata intorno, chiamò il cappellano crocifero, che
in un canto del salottino, stava appunto dicendo sotto
voce a un suo compagno: – colui? quel famoso? che ha
a far qui colui? alla larga! – Però, a quella chiamata che
risonò nel silenzio generale, dovette venire; inchinò l'innominato,
stette a sentir quel che voleva, e alzando con
una curiosità inquieta gli occhi su quel viso, e riabbassandoli
subito, rimase lì un poco, poi disse o balbettò: –
non saprei se monsignore illustrissimo... in questo momento...
si trovi... sia... possa... Basta, vado a vedere –.
E andò a malincorpo a far l'imbasciata nella stanza vicina,
dove si trovava il cardinale.
A questo punto della nostra storia, noi non possiam
far a meno di non fermarci qualche poco, come il viandante,
stracco e tristo da un lungo camminare per un terreno
arido e salvatico, si trattiene e perde un po' di tempo
all'ombra d'un bell'albero, sull'erba, vicino a una fonte
d'acqua viva. Ci siamo abbattuti in un personaggio, il
nome e la memoria del quale, affacciandosi, in qualunque
tempo alla mente, la ricreano con una placida commozione
di riverenza, e con un senso giocondo di simpatia:
ora, quanto più dopo tante immagini di dolore,
dopo la contemplazione d'una moltiplice e fastidiosa
perversità! Intorno a questo personaggio bisogna assolutamente
che noi spendiamo quattro parole: chi non si
curasse di sentirle, e avesse però voglia d'andare avanti
488
nella storia, salti addirittura al capitolo seguente.
Federigo Borromeo, nato nel 1564, fu degli uomini
rari in qualunque tempo, che abbiano impiegato un ingegno
egregio, tutti i mezzi d'una grand'opulenza, tutti i
vantaggi d'una condizione privilegiata, un intento continuo,
nella ricerca e nell'esercizio del meglio. La sua vita
è come un ruscello che, scaturito limpido dalla roccia,
senza ristagnare né intorbidarsi mai, in un lungo corso
per diversi terreni, va limpido a gettarsi nel fiume. Tra
gli agi e le pompe, badò fin dalla puerizia a quelle parole
d'annegazione e d'umiltà, a quelle massime intorno
alla vanità de' piaceri, all'ingiustizia dell'orgoglio, alla
vera dignità e a' veri beni, che, sentite o non sentite ne'
cuori, vengono trasmesse da una generazione all'altra,
nel più elementare insegnamento della religione. Badò,
dico, a quelle parole, a quelle massime, le prese sul serio,
le gustò, le trovò vere; vide che non potevan dunque
esser vere altre parole e altre massime opposte, che pure
si trasmettono di generazione in generazione, con la
stessa sicurezza, e talora dalle stesse labbra; e propose
di prender per norma dell'azioni e de' pensieri quelle che
erano il vero. Persuaso che la vita non è già destinata ad
essere un peso per molti, e una festa per alcuni, ma per
tutti un impiego, del quale ognuno renderà conto, cominciò
da fanciullo a pensare come potesse render la
sua utile e santa.
Nel 1580 manifestò la risoluzione di dedicarsi al ministero
ecclesiastico, e ne prese l'abito dalle mani di quel
suo cugino Carlo, che una fama, già fin d'allora antica e
489
universale, predicava santo. Entrò poco dopo nel collegio
fondato da questo in Pavia, e che porta ancora il
nome del loro casato; e lì, applicandosi assiduamente
alle occupazioni che trovò prescritte, due altre ne assunse
di sua volontà; e furono d'insegnar la dottrina cristiana
ai più rozzi e derelitti del popolo, e di visitare, servire,
consolare e soccorrere gl'infermi. Si valse dell'autorità
che tutto gli conciliava in quel luogo, per attirare i
suoi compagni a secondarlo in tali opere; e in ogni cosa
onesta e profittevole esercitò come un primato d'esempio,
un primato che le sue doti personali sarebbero forse
bastate a procacciargli, se fosse anche stato l'infimo per
condizione. I vantaggi d'un altro genere, che la sua gli
avrebbe potuto procurare, non solo non li ricercò, ma
mise ogni studio a schivarli. Volle una tavola piuttosto
povera che frugale, usò un vestiario piuttosto povero
che semplice; a conformità di questo, tutto il tenore della
vita e il contegno. Né credette mai di doverlo mutare,
per quanto alcuni congiunti gridassero e si lamentassero
che avvilisse così la dignità della casa. Un'altra guerra
ebbe a sostenere con gl'istitutori, i quali, furtivamente e
come per sorpresa, cercavano di mettergli davanti, addosso,
intorno, qualche suppellettile più signorile, qualcosa
che lo facesse distinguer dagli altri, e figurare
come il principe del luogo: o credessero di farsi alla lunga
ben volere con ciò; o fossero mossi da quella svisceratezza
servile che s'invanisce e si ricrea nello splendore
altrui; o fossero di que' prudenti che s'adombrano delle
virtù come de' vizi, predicano sempre che la perfezione
490
sta nel mezzo; e il mezzo lo fissan giusto in quel punto
dov'essi sono arrivati, e ci stanno comodi. Federigo, non
che lasciarsi vincere da que' tentativi, riprese coloro che
li facevano; e ciò tra la pubertà e la giovinezza.
Che, vivente il cardinal Carlo, maggior di lui di ventisei
anni, davanti a quella presenza grave, solenne, ch'esprimeva
così al vivo la santità, e ne rammentava le
opere, e alla quale, se ce ne fosse stato bisogno, avrebbe
aggiunto autorità ogni momento l'ossequio manifesto e
spontaneo de' circostanti, quali e quanti si fossero, Federigo
fanciullo e giovinetto cercasse di conformarsi al
contegno e al pensare d'un tal superiore, non è certamente
da farsene maraviglia; ma è bensì cosa molto notabile
che, dopo la morte di lui, nessuno si sia potuto accorgere
che a Federigo, allor di vent'anni, fosse mancata
una guida e un censore. La fama crescente del suo ingegno,
della sua dottrina e della sua pietà, la parentela e
gl'impegni di più d'un cardinale potente, il credito della
sua famiglia, il nome stesso, a cui Carlo aveva quasi annessa
nelle menti un'idea di santità e di preminenza, tutto
ciò che deve, e tutto ciò che può condurre gli uomini
alle dignità ecclesiastiche, concorreva a pronosticargliele.
Ma egli, persuaso in cuore di ciò che nessuno il quale
professi cristianesimo può negar con la bocca, non ci esser
giusta superiorità d'uomo sopra gli uomini, se non in
loro servizio, temeva le dignità, e cercava di scansarle;
non certamente perché sfuggisse di servire altrui; che
poche vite furono spese in questo come la sua; ma perché
non si stimava abbastanza degno né capace di così
491
alto e pericoloso servizio. Perciò, venendogli, nel 1595,
proposto da Clemente VIII l'arcivescovado di Milano,
apparve fortemente turbato, e ricusò senza esitare. Cedette
poi al comando espresso del papa.
Tali dimostrazioni, e chi non lo sa? non sono né difficili
né rare; e l'ipocrisia non ha bisogno d'un più grande
sforzo d'ingegno per farle, che la buffoneria per deriderle
a buon conto, in ogni caso. Ma cessan forse per questo
d'esser l'espressione naturale d'un sentimento virtuoso
e sapiente? La vita è il paragone delle parole: e le parole
ch'esprimono quel sentimento, fossero anche passate
sulle labbra di tutti gl'impostori e di tutti i beffardi del
mondo, saranno sempre belle, quando siano precedute e
seguite da una vita di disinteresse e di sacrifizio.
In Federigo arcivescovo apparve uno studio singolare
e continuo di non prender per sé, delle ricchezze, del
tempo, delle cure, di tutto se stesso in somma, se non
quanto fosse strettamente necessario. Diceva, come tutti
dicono, che le rendite ecclesiastiche sono patrimonio de'
poveri: come poi intendesse infatti una tal massima, si
veda da questo. Volle che si stimasse a quanto poteva
ascendere il suo mantenimento e quello della sua servitù;
e dettogli che seicento scudi (scudo si chiamava allora
quella moneta d'oro che, rimanendo sempre dello
stesso peso e titolo, fu poi detta zecchino), diede ordine
che tanti se ne contasse ogni anno dalla sua cassa particolare
a quella della mensa; non credendo che a lui ricchissimo
fosse lecito vivere di quel patrimonio. Del suo
poi era così scarso e sottile misuratore a se stesso, che
492
badava di non ismettere un vestito, prima che fosse logoro
affatto: unendo però, come fu notato da scrittori
contemporanei, al genio della semplicità quello d'una
squisita pulizia: due abitudini notabili infatti, in quell'età
sudicia e sfarzosa. Similmente, affinché nulla si disperdesse
degli avanzi della sua mensa frugale, gli assegnò a
un ospizio di poveri; e uno di questi, per suo ordine, entrava
ogni giorno nella sala del pranzo a raccoglier ciò
che fosse rimasto. Cure, che potrebbero forse indur concetto
d'una virtù gretta, misera, angustiosa, d'una mente
impaniata nelle minuzie, e incapace di disegni elevati;
se non fosse in piedi questa biblioteca ambrosiana, che
Federigo ideò con sì animosa lautezza, ed eresse, con
tanto dispendio, da' fondamenti; per fornir la quale di libri
e di manoscritti, oltre il dono de' già raccolti con
grande studio e spesa da lui, spedì otto uomini, de' più
colti ed esperti che poté avere, a farne incetta, per l'Italia,
per la Francia, per la Spagna, per la Germania, per le
Fiandre, nella Grecia, al Libano, a Gerusalemme. Così
riuscì a radunarvi circa trentamila volumi stampati, e
quattordicimila manoscritti. Alla biblioteca unì un collegio
di dottori (furon nove, e pensionati da lui fin che
visse; dopo, non bastando a quella spesa l'entrate ordinarie,
furon ristretti a due); e il loro ufizio era di coltivare
vari studi, teologia, storia, lettere, antichità ecclesiastiche,
lingue orientali, con l'obbligo ad ognuno di pubblicar
qualche lavoro sulla materia assegnatagli; v'unì
un collegio da lui detto trilingue, per lo studio delle lingue
greca, latina e italiana; un collegio d'alunni, che ve-
493
nissero istruiti in quelle facoltà e lingue, per insegnarle
un giorno; v'unì una stamperia di lingue orientali, dell'ebraica
cioè, della caldea, dell'arabica, della persiana,
dell'armena; una galleria di quadri, una di statue, e una
scuola delle tre principali arti del disegno. Per queste,
poté trovar professori già formati; per il rimanente, abbiam
visto che da fare gli avesse dato la raccolta de' libri
e de' manoscritti; certo più difficili a trovarsi dovevano
essere i tipi di quelle lingue, allora molto men coltivate
in Europa che al presente; più ancora de' tipi, gli uomini.
Basterà il dire che, di nove dottori, otto ne prese tra i
giovani alunni del seminario; e da questo si può argomentare
che giudizio facesse degli studi consumati e
delle riputazioni fatte di quel tempo: giudizio conforme
a quello che par che n'abbia portato la posterità, col mettere
gli uni e le altre in dimenticanza. Nelle regole che
stabilì per l'uso e per il governo della biblioteca, si vede
un intento d'utilità perpetua, non solamente bello in sé,
ma in molte parti sapiente e gentile molto al di là dell'idee
e dell'abitudini comuni di quel tempo. Prescrisse al
bibliotecario che mantenesse commercio con gli uomini
più dotti d'Europa, per aver da loro notizie dello stato
delle scienze, e avviso de' libri migliori che venissero
fuori in ogni genere, e farne acquisto; gli prescrisse d'indicare
agli studiosi i libri che non conoscessero, e potesser
loro esser utili; ordinò che a tutti, fossero cittadini o
forestieri, si desse comodità e tempo di servirsene, secondo
il bisogno. Una tale intenzione deve ora parere ad
ognuno troppo naturale, e immedesimata con la fonda-
494
zione d'una biblioteca: allora non era così. E in una storia
dell'ambrosiana, scritta (col costrutto e con l'eleganze
comuni del secolo) da un Pierpaolo Bosca, che vi fu
bibliotecario dopo la morte di Federigo, vien notato
espressamente, come cosa singolare, che in questa libreria,
eretta da un privato, quasi tutta a sue spese, i libri
fossero esposti alla vista del pubblico, dati a chiunque li
chiedesse, e datogli anche da sedere, e carta, penne e calamaio,
per prender gli appunti che gli potessero bisognare;
mentre in qualche altra insigne biblioteca pubblica
d'Italia, i libri non erano nemmen visibili, ma chiusi
in armadi, donde non si levavano se non per gentilezza
de' bibliotecari, quando si sentivano di farli vedere un
momento; di dare ai concorrenti il comodo di studiare,
non se n'aveva neppur l'idea. Dimodoché arricchir tali
biblioteche era un sottrar libri all'uso comune: una di
quelle coltivazioni, come ce n'era e ce n'è tuttavia molte,
che isteriliscono il campo.
Non domandate quali siano stati gli effetti di questa
fondazione del Borromeo sulla coltura pubblica: sarebbe
facile dimostrare in due frasi, al modo che si dimostra,
che furon miracolosi, o che non furon niente; cercare e
spiegare, fino a un certo segno, quali siano stati veramente,
sarebbe cosa di molta fatica, di poco costrutto, e
fuor di tempo. Ma pensate che generoso, che giudizioso,
che benevolo, che perseverante amatore del miglioramento
umano, dovesse essere colui che volle una tal
cosa, la volle in quella maniera, e l'eseguì, in mezzo a
quell'ignorantaggine, a quell'inerzia, a quell'antipatia ge-
495
nerale per ogni applicazione studiosa, e per conseguenza
in mezzo ai cos'importa? e c'era altro da pensare? e che
bell'invenzione! e mancava anche questa, e simili; che
saranno certissimamente stati più che gli scudi spesi da
lui in quell'impresa; i quali furon centocinquemila, la
più parte de' suoi.
Per chiamare un tal uomo sommamente benefico e liberale,
può parer che non ci sia bisogno di sapere se
n'abbia spesi molt'altri in soccorso immediato de' bisognosi;
e ci son forse ancora di quelli che pensano che le
spese di quel genere, e sto per dire tutte le spese, siano
la migliore e la più utile elemosina. Ma Federigo teneva
l'elemosina propriamente detta per un dovere principalissimo;
e qui, come nel resto, i suoi fatti furon consentanei
all'opinione. La sua vita fu un continuo profondere
ai poveri; e a proposito di questa stessa carestia di cui ha
già parlato la nostra storia, avremo tra poco occasione di
riferire alcuni tratti, dai quali si vedrà che sapienza e che
gentilezza abbia saputo mettere anche in questa liberalità.
De' molti esempi singolari che d'una tale sua virtù
hanno notati i suoi biografi, ne citeremo qui un solo.
Avendo risaputo che un nobile usava artifizi e angherie
per far monaca una sua figlia, la quale desiderava piuttosto
di maritarsi, fece venire il padre; e cavatogli di
bocca che il vero motivo di quella vessazione era il non
avere quattromila scudi che, secondo lui, sarebbero stati
necessari a maritar la figlia convenevolmente, Federigo
la dotò di quattromila scudi. Forse a taluno parrà questa
una larghezza eccessiva, non ben ponderata, troppo con-
496
discendente agli stolti capricci d'un superbo; e che quattromila
scudi potevano esser meglio impiegati in cent'altre
maniere. A questo non abbiamo nulla da rispondere,
se non che sarebbe da desiderarsi che si vedessero spesso
eccessi d'una virtù così libera dall'opinioni dominanti
(ogni tempo ha le sue), così indipendente dalla tendenza
generale, come, in questo caso, fu quella che mosse un
uomo a dar quattromila scudi, perché una giovine non
fosse fatta monaca.
La carità inesausta di quest'uomo, non meno che nel
dare, spiccava in tutto il suo contegno. Di facile abbordo
con tutti, credeva di dovere specialmente a quelli che si
chiamano di bassa condizione, un viso gioviale, una cortesia
affettuosa; tanto più, quanto ne trovan meno nel
mondo. E qui pure ebbe a combattere co' galantuomini
del ne quid nimis, i quali, in ogni cosa, avrebbero voluto
farlo star ne' limiti, cioè ne' loro limiti. Uno di costoro,
una volta che, nella visita d'un paese alpestre e salvatico,
Federigo istruiva certi poveri fanciulli, e, tra l'interrogare
e l'insegnare, gli andava amorevolmente accarezzando,
l'avvertì che usasse più riguardo nel far tante carezze
a que' ragazzi, perche eran troppo sudici e stomacosi:
come se supponesse, il buon uomo, che Federigo
non avesse senso abbastanza per fare una tale scoperta,
o non abbastanza perspicacia, per trovar da sé quel ripiego
così fino. Tale è, in certe condizioni di tempi e di
cose, la sventura degli uomini costituiti in certe dignità:
che mentre così di rado si trova chi gli avvisi de' loro
mancamenti, non manca poi gente coraggiosa a ripren-
497
derli del loro far bene. Ma il buon vescovo, non senza
un certo risentimento, rispose: – sono mie anime, e forse
non vedranno mai più la mia faccia; e non volete che gli
abbracci?
Ben raro però era il risentimento in lui, ammirato per
la soavità de' suoi modi, per una pacatezza imperturbabile,
che si sarebbe attribuita a una felicità straordinaria
di temperamento; ed era l'effetto d'una disciplina costante
sopra un'indole viva e risentita. Se qualche volta si
mostrò severo, anzi brusco, fu co' pastori suoi subordinati
che scoprisse rei d'avarizia o di negligenza o d'altre
tacce specialmente opposte allo spirito del loro nobile
ministero. Per tutto ciò che potesse toccare o il suo interesse,
o la sua gloria temporale, non dava mai segno di
gioia, né di rammarico, né d'ardore, né d'agitazione: mirabile
se questi moti non si destavano nell'animo suo,
più mirabile se vi si destavano. Non solo da' molti conclavi
ai quali assistette, riportò il concetto di non aver
mai aspirato a quel posto così desiderabile all'ambizione,
e così terribile alla pietà; ma una volta che un collega,
il quale contava molto, venne a offrirgli il suo voto e
quelli della sua fazione (brutta parola, ma era quella che
usavano), Federigo rifiutò una tal proposta in modo, che
quello depose il pensiero, e si rivolse altrove. Questa
stessa modestia, quest'avversione al predominare apparivano
ugualmente nell'occasioni più comuni della vita.
Attento e infaticabile a disporre e a governare, dove riteneva
che fosse suo dovere il farlo, sfuggì sempre d'impicciarsi
negli affari altrui; anzi si scusava a tutto potere
498
dall'ingerirvisi ricercato: discrezione e ritegno non comune,
come ognuno sa, negli uomini zelatori del bene,
qual era Federigo.
Se volessimo lasciarci andare al piacere di raccogliere
i tratti notabili del suo carattere, ne risulterebbe certamente
un complesso singolare di meriti in apparenza opposti,
e certo difficili a trovarsi insieme. Però non ometteremo
di notare un'altra singolarità di quella bella vita:
che, piena come fu d'attività, di governo, di funzioni,
d'insegnamento, d'udienze, di visite diocesane, di viaggi,
di contrasti, non solo lo studio c'ebbe una parte, ma
ce n'ebbe tanta, che per un letterato di professione sarebbe
bastato. E infatti, con tant'altri e diversi titoli di lode,
Federigo ebbe anche, presso i suoi contemporanei, quello
d'uom dotto.
Non dobbiamo però dissimulare che tenne con ferma
persuasione, e sostenne in pratica, con lunga costanza,
opinioni, che al giorno d'oggi parrebbero a ognuno piuttosto
strane che mal fondate; dico anche a coloro che
avrebbero una gran voglia di trovarle giuste. Chi lo volesse
difendere in questo, ci sarebbe quella scusa così
corrente e ricevuta, ch'erano errori del suo tempo, piuttosto
che suoi: scusa che, per certe cose, e quando risulti
dall'esame particolare de' fatti, può aver qualche valore,
o anche molto; ma che applicata così nuda e alla cieca,
come si fa d'ordinario, non significa proprio nulla. E
perciò, non volendo risolvere con formole semplici questioni
complicate, né allungar troppo un episodio, tralasceremo
anche d'esporle; bastandoci d'avere accennato
499
così alla sfuggita che, d'un uomo così ammirabile in
complesso, noi non pretendiamo che ogni cosa lo fosse
ugualmente; perché non paia che abbiam voluto scrivere
un'orazion funebre.
Non è certamente fare ingiuria ai nostri lettori il supporre
che qualcheduno di loro domandi se di tanto ingegno
e di tanto studio quest'uomo abbia lasciato qualche
monumento. Se n'ha lasciati! Circa cento son l'opere che
rimangon di lui, tra grandi e piccole, tra latine e italiane,
tra stampate e manoscritte, che si serbano nella biblioteca
da lui fondata: trattati di morale, orazioni, dissertazioni
di storia, d'antichità sacra e profana, di letteratura,
d'arti e d'altro. "E come mai, dirà codesto lettore, tante
opere sono dimenticate, o almeno così poco conosciute,
così poco ricercate? Come mai, con tanto ingegno, con
tanto studio, con tanta pratica degli uomini e delle cose,
con tanto meditare, con tanta passione per il buono e per
il bello, con tanto candor d'animo, con tant'altre di quelle
qualità che fanno il grande scrittore, questo, in cento
opere, non ne ha lasciata neppur una di quelle che son
riputate insigni anche da chi non le approva in tutto, e
conosciute di titolo anche da chi non le legge? Come
mai, tutte insieme, non sono bastate a procurare, almeno
col numero, al suo nome una fama letteraria presso noi
posteri?"
La domanda è ragionevole senza dubbio, e la questione,
molto interessante; perché le ragioni di questo fenomeno
si troverebbero con l'osservar molti fatti generali:
e trovate, condurrebbero alla spiegazione di più altri fe-
500
nomeni simili. Ma sarebbero molte e prolisse: e poi se
non v'andassero a genio? se vi facessero arricciare il
naso? Sicché sarà meglio che riprendiamo il filo della
storia, e che, in vece di cicalar più a lungo intorno a
quest'uomo, andiamo a vederlo in azione, con la guida
del nostro autore.
501
CAPITOLO XXIII
Il cardinal Federigo, intanto che aspettava l'ora d'andar
in chiesa a celebrar gli ufizi divini, stava studiando,
com'era solito di fare in tutti i ritagli di tempo; quando
entrò il cappellano crocifero, con un viso alterato.
– Una strana visita, strana davvero, monsignore illustrissimo!
– Chi è? – domandò il cardinale.
– Niente meno che il signor... – riprese il cappellano–
e spiccando le sillabe con una gran significazione, proferì
quel nome che noi non possiamo scrivere ai nostri
lettori. Poi soggiunse: – è qui fuori in persona; e chiede
nient'altro che d'esser introdotto da vossignoria illustrissima.
– Lui! – disse il cardinale, con un viso animato, chiudendo
il libro, e alzandosi da sedere: – venga! venga subito!
– Ma... – replicò il cappellano, senza moversi: – vossignoria
illustrissima deve sapere chi è costui: quel bandito,
quel famoso...
– E non è una fortuna per un vescovo, che a un tal
uomo sia nata la volontà di venirlo a trovare?
– Ma... – insistette il cappellano: – noi non possiamo
mai parlare di certe cose, perché monsignore dice che le
502
son ciance: però quando viene il caso, mi pare che sia
un dovere... Lo zelo fa de' nemici, monsignore; e noi
sappiamo positivamente che più d'un ribaldo ha osato
vantarsi che, un giorno o l'altro...
– E che hanno fatto? – interruppe il cardinale.
– Dico che costui è un appaltatore di delitti, un disperato,
che tiene corrispondenza co' disperati più furiosi, e
che può esser mandato...
– Oh, che disciplina è codesta, – interruppe ancora
sorridendo Federigo, – che i soldati esortino il generale
ad aver paura? – Poi, divenuto serio e pensieroso, riprese:
– san Carlo non si sarebbe trovato nel caso di dibattere
se dovesse ricevere un tal uomo: sarebbe andato a
cercarlo. Fatelo entrar subito: ha già aspettato troppo.
Il cappellano si mosse, dicendo tra sé: "non c'è rimedio:
tutti questi santi sono ostinati".
Aperto l'uscio, e affacciatosi alla stanza dov'era il signore
e la brigata, vide questa ristretta in una parte, a bisbigliare
e a guardar di sott'occhio quello, lasciato solo
in un canto. S'avviò verso di lui; e intanto squadrandolo,
come poteva, con la coda dell'occhio, andava pensando
che diavolo d'armeria poteva esser nascosta sotto quella
casacca; e che, veramente, prima d'introdurlo, avrebbe
dovuto proporgli almeno... ma non si seppe risolvere.
Gli s'accostò, e disse: – monsignore aspetta vossignoria.
Si contenti di venir con me –. E precedendolo in quella
piccola folla, che subito fece ala, dava a destra e a sinistra
occhiate, le quali significavano: cosa volete? non lo
sapete anche voi altri, che fa sempre a modo suo?
503
Appena introdotto l'innominato, Federigo gli andò incontro,
con un volto premuroso e sereno, e con le braccia
aperte, come a una persona desiderata, e fece subito
cenno al cappellano che uscisse: il quale ubbidì.
I due rimasti stettero alquanto senza parlare, e diversamente
sospesi. L'innominato, ch'era stato come portato
lì per forza da una smania inesplicabile, piuttosto che
condotto da un determinato disegno, ci stava anche
come per forza, straziato da due passioni opposte, quel
desiderio e quella speranza confusa di trovare un refrigerio
al tormento interno, e dall'altra parte una stizza,
una vergogna di venir lì come un pentito, come un sottomesso,
come un miserabile, a confessarsi in colpa, a implorare
un uomo: e non trovava parole, né quasi ne cercava.
Però, alzando gli occhi in viso a quell'uomo, si
sentiva sempre più penetrare da un sentimento di venerazione
imperioso insieme e soave, che, aumentando la
fiducia, mitigava il dispetto, e senza prender l'orgoglio
di fronte, l'abbatteva, e, dirò così, gl'imponeva silenzio.
La presenza di Federigo era infatti di quelle che annunziano
una superiorità, e la fanno amare. Il portamento
era naturalmente composto, e quasi involontariamente
maestoso, non incurvato né impigrito punto dagli
anni; l'occhio grave e vivace, la fronte serena e pensierosa;
con la canizie, nel pallore, tra i segni dell'astinenza,
della meditazione, della fatica, una specie di floridezza
verginale: tutte le forme del volto indicavano che,
in altre età, c'era stata quella che più propriamente si
chiama bellezza; l'abitudine de' pensieri solenni e bene-
504
voli, la pace interna d'una lunga vita, l'amore degli uomini,
la gioia continua d'una speranza ineffabile, vi avevano
sostituita una, direi quasi, bellezza senile, che spiccava
ancor più in quella magnifica semplicità della porpora.
Tenne anche lui, qualche momento, fisso nell'aspetto
dell'innominato il suo sguardo penetrante, ed esercitato
da lungo tempo a ritrarre dai sembianti i pensieri; e, sotto
a quel fosco e a quel turbato, parendogli di scoprire
sempre più qualcosa di conforme alla speranza da lui
concepita al primo annunzio d'una tal visita, tutt'animato,
– oh! – disse: – che preziosa visita è questa! e quanto
vi devo esser grato d'una sì buona risoluzione; quantunque
per me abbia un po' del rimprovero!
– Rimprovero! – esclamò il signore maravigliato, ma
raddolcito da quelle parole e da quel fare, e contento che
il cardinale avesse rotto il ghiaccio, e avviato un discorso
qualunque.
– Certo, m'è un rimprovero, – riprese questo, – ch'io
mi sia lasciato prevenir da voi; quando, da tanto tempo,
tante volte, avrei dovuto venir da voi io.
– Da me, voi! Sapete chi sono? V'hanno detto bene il
mio nome?
– E questa consolazione ch'io sento, e che, certo, vi si
manifesta nel mio aspetto, vi par egli ch'io dovessi provarla
all'annunzio, alla vista d'uno sconosciuto? Siete
voi che me la fate provare; voi, dico, che avrei dovuto
cercare; voi che almeno ho tanto amato e pianto, per cui
ho tanto pregato; voi, de' miei figli, che pure amo tutti e
505
di cuore, quello che avrei più desiderato d'accogliere e
d'abbracciare, se avessi creduto di poterlo sperare. Ma
Dio sa fare Egli solo le maraviglie, e supplisce alla debolezza,
alla lentezza de' suoi poveri servi.
L'innominato stava attonito a quel dire così infiammato,
a quelle parole, che rispondevano tanto risolutamente
a ciò che non aveva ancor detto, né era ben determinato
di dire; e commosso ma sbalordito, stava in silenzio.
– E che? – riprese, ancor più affettuosamente,
Federigo: – voi avete una buona nuova da darmi, e me
la fate tanto sospirare?
– Una buona nuova, io? Ho l'inferno nel cuore; e vi
darò una buona nuova? Ditemi voi, se lo sapete, qual è
questa buona nuova che aspettate da un par mio.
– Che Dio v'ha toccato il cuore, e vuol farvi suo, – rispose
pacatamente il cardinale.
– Dio! Dio! Dio! Se lo vedessi! Se lo sentissi! Dov'è
questo Dio?
– Voi me lo domandate? voi? E chi più di voi l'ha vicino?
Non ve lo sentite in cuore, che v'opprime, che v'agita,
che non vi lascia stare, e nello stesso tempo v'attira,
vi fa presentire una speranza di quiete, di consolazione,
d'una consolazione che sarà piena, immensa, subito che
voi lo riconosciate, lo confessiate, l'imploriate?
– Oh, certo! ho qui qualche cosa che m'opprime, che
mi rode! Ma Dio! Se c'è questo Dio, se è quello che dicono,
cosa volete che faccia di me?
Queste parole furon dette con un accento disperato;
ma Federigo, con un tono solenne, come di placida ispi-
506
razione, rispose: – cosa può far Dio di voi? cosa vuol
farne? Un segno della sua potenza e della sua bontà:
vuol cavar da voi una gloria che nessun altro gli potrebbe
dare. Che il mondo gridi da tanto tempo contro di
voi, che mille e mille voci detestino le vostre opere... –
(l'innominato si scosse, e rimase stupefatto un momento
nel sentir quel linguaggio così insolito, più stupefatto
ancora di non provarne sdegno, anzi quasi un sollievo);
– che gloria, – proseguiva Federigo, – ne viene a Dio?
Son voci di terrore, son voci d'interesse; voci forse anche
di giustizia, ma d'una giustizia così facile, così naturale!
alcune forse, pur troppo, d'invidia di codesta vostra
sciagurata potenza, di codesta, fino ad oggi, deplorabile
sicurezza d'animo. Ma quando voi stesso sorgerete a
condannare la vostra vita, ad accusar voi stesso, allora!
allora Dio sarà glorificato! E voi domandate cosa Dio
possa far di voi? Chi son io pover'uomo, che sappia dirvi
fin d'ora che profitto possa ricavar da voi un tal Signore?
cosa possa fare di codesta volontà impetuosa, di
codesta imperturbata costanza, quando l'abbia animata,
infiammata d'amore, di speranza, di pentimento? Chi
siete voi, pover'uomo, che vi pensiate d'aver saputo da
voi immaginare e fare cose più grandi nel male, che Dio
non possa farvene volere e operare nel bene? Cosa può
Dio far di voi? E perdonarvi? e farvi salvo? e compire in
voi l'opera della redenzione? Non son cose magnifiche e
degne di Lui? Oh pensate! se io omiciattolo, io miserabile,
e pur così pieno di me stesso, io qual mi sono, mi
struggo ora tanto della vostra salute, che per essa darei
507
con gaudio (Egli m'è testimonio) questi pochi giorni che
mi rimangono; oh pensate! quanta, quale debba essere la
carità di Colui che m'infonde questa così imperfetta, ma
così viva; come vi ami, come vi voglia Quello che mi
comanda e m'ispira un amore per voi che mi divora!
A misura che queste parole uscivan dal suo labbro, il
volto, lo sguardo, ogni moto ne spirava il senso. La faccia
del suo ascoltatore, di stravolta e convulsa, si fece da
principio attonita e intenta; poi si compose a una commozione
più profonda e meno angosciosa; i suoi occhi,
che dall'infanzia più non conoscevan le lacrime, si gonfiarono;
quando le parole furon cessate, si coprì il viso
con le mani, e diede in un dirotto pianto, che fu come
l'ultima e più chiara risposta.
– Dio grande e buono! – esclamò Federigo, alzando
gli occhi e le mani al cielo: – che ho mai fatto io, servo
inutile, pastore sonnolento, perche Voi mi chiamaste a
questo convito di grazia, perche mi faceste degno d'assistere
a un sì giocondo prodigio! – Così dicendo, stese la
mano a prender quella dell'innominato.
– No! – gridò questo, – no! lontano, lontano da me
voi: non lordate quella mano innocente e benefica. Non
sapete tutto ciò che ha fatto questa che volete stringere.
– Lasciate, – disse Federigo, prendendola con amorevole
violenza, – lasciate ch'io stringa codesta mano che
riparerà tanti torti, che spargerà tante beneficenze, che
solleverà tanti afflitti, che si stenderà disarmata, pacifica,
umile a tanti nemici.
– È troppo! – disse, singhiozzando, l'innominato. –
508
Lasciatemi, monsignore; buon Federigo, lasciatemi. Un
popolo affollato v'aspetta; tant'anime buone, tant'innocenti,
tanti venuti da lontano, per vedervi una volta, per
sentirvi: e voi vi trattenete... con chi!
– Lasciamo le novantanove pecorelle, – rispose il cardinale:
– sono in sicuro sul monte: io voglio ora stare
con quella ch'era smarrita. Quell'anime son forse ora
ben più contente, che di vedere questo povero vescovo.
Forse Dio, che ha operato in voi il prodigio della misericordia,
diffonde in esse una gioia di cui non sentono ancora
la cagione. Quel popolo è forse unito a noi senza
saperlo: forse lo Spirito mette ne' loro cuori un ardore
indistinto di carità, una preghiera ch'esaudisce per voi,
un rendimento di grazie di cui voi siete l'oggetto non ancor
conosciuto –. Così dicendo, stese le braccia al collo
dell'innominato; il quale, dopo aver tentato di sottrarsi, e
resistito un momento, cedette, come vinto da quell'impeto
di carità, abbracciò anche lui il cardinale, e abbandonò
sull'omero di lui il suo volto tremante e mutato. Le
sue lacrime ardenti cadevano sulla porpora incontaminata
di Federigo; e le mani incolpevoli di questo stringevano
affettuosamente quelle membra, premevano quella
casacca, avvezza a portar l'armi della violenza e del tradimento.
L'innominato, sciogliendosi da quell'abbraccio, si coprì
di nuovo gli occhi con una mano, e, alzando insieme
la faccia, esclamò: – Dio veramente grande! Dio veramente
buono! io mi conosco ora, comprendo chi sono;
le mie iniquità mi stanno davanti; ho ribrezzo di me
509
stesso; eppure...! eppure provo un refrigerio, una gioia,
sì una gioia, quale non ho provata mai in tutta questa
mia orribile vita!
– È un saggio, – disse Federigo, – che Dio vi dà per
cattivarvi al suo servizio, per animarvi ad entrar risolutamente
nella nuova vita in cui avrete tanto da disfare,
tanto da riparare, tanto da piangere!
– Me sventurato! – esclamò il signore, – quante,
quante... cose, le quali non potrò se non piangere! Ma
almeno ne ho d'intraprese, d'appena avviate, che posso,
se non altro, rompere a mezzo: una ne ho, che posso
romper subito, disfare, riparare.
Federigo si mise in attenzione; e l'innominato raccontò
brevemente, ma con parole d'esecrazione anche più
forti di quelle che abbiamo adoprato noi, la prepotenza
fatta a Lucia, i terrori, i patimenti della poverina, e come
aveva implorato, e la smania che quell'implorare aveva
messa addosso a lui, e come essa era ancor nel castello...
– Ah, non perdiam tempo! – esclamò Federigo, ansante
di pietà e di sollecitudine. – Beato voi! Questo è
pegno del perdono di Dio! far che possiate diventare
strumento di salvezza a chi volevate esser di rovina. Dio
vi benedica! Dio v'ha benedetto! Sapete di dove sia questa
povera nostra travagliata?
Il signore nominò il paese di Lucia.
– Non è lontano di qui, – disse il cardinale: – lodato
sia Dio; e probabilmente... – Così dicendo, corse a un
tavolino, e scosse un campanello. E subito entrò con ansietà
il cappellano crocifero, e per la prima cosa, guardò
510
l'innominato; e vista quella faccia mutata, e quegli occhi
rossi di pianto, guardò il cardinale; e sotto quell'inalterabile
compostezza, scorgendogli in volto come un grave
contento, e una premura quasi impaziente, era per rimanere
estatico con la bocca aperta, se il cardinale non l'avesse
subito svegliato da quella contemplazione, domandandogli
se, tra i parrochi radunati lì, si trovasse
quello di ***.
– C'è, monsignore illustrissimo, – rispose il cappellano.
– Fatelo venir subito, – disse Federigo, – e con lui il
parroco qui della chiesa.
Il cappellano uscì, e andò nella stanza dov'eran que'
preti riuniti: tutti gli occhi si rivolsero a lui. Lui, con la
bocca tuttavia aperta, col viso ancor tutto dipinto di
quell'estasi, alzando le mani, e movendole per aria, disse:
– signori! signori! haec mutatio dexterae Excelsi–. E
stette un momento senza dir altro. Poi, ripreso il tono e
la voce della carica, soggiunse: – sua signoria illustrissima
e reverendissima vuole il signor curato della parrocchia,
e il signor curato di ***.
Il primo chiamato venne subito avanti, e nello stesso
tempo, uscì di mezzo alla folla un: – io? – strascicato,
con un'intonazione di maraviglia.
– Non è lei il signor curato di ***? – riprese il cappellano.
– Per l'appunto; ma...
– Sua signoria illustrissima e reverendissima vuol lei.
– Me? – disse ancora quella voce, significando chia-
511
ramente in quel monosillabo: come ci posso entrar io?
Ma questa volta, insieme con la voce, venne fuori l'uomo,
don Abbondio in persona, con un passo forzato, e
con un viso tra l'attonito e il disgustato. Il cappellano gli
fece un cenno con la mano, che voleva dire: a noi, andiamo;
ci vuol tanto? E precedendo i due curati, andò
all'uscio, l'aprì, e gl'introdusse.
Il cardinale lasciò andar la mano dell'innominato, col
quale intanto aveva concertato quello che dovevan fare;
si discostò un poco, e chiamò con un cenno il curato
della chiesa. Gli disse in succinto di che si trattava; e se
saprebbe trovar subito una buona donna che volesse andare
in una lettiga al castello, a prender Lucia: una donna
di cuore e di testa, da sapersi ben governare in una
spedizione così nuova, e usar le maniere più a proposito,
trovar le parole più adattate, a rincorare, a tranquillizzare
quella poverina, a cui, dopo tante angosce, e in tanto
turbamento, la liberazione stessa poteva metter nell'animo
una nuova confusione. Pensato un momento, il curato
disse che aveva la persona a proposito, e uscì. Il cardinale
chiamò con un altro cenno il cappellano, al quale
ordinò che facesse preparare subito la lettiga e i lettighieri,
e sellare due mule. Uscito anche il cappellano, si
voltò a don Abbondio.
Questo, che già gli era vicino, per tenersi lontano da
quell'altro signore, e che intanto dava un'occhiatina di
sotto in su ora all'uno ora all'altro, seguitando a almanaccar
tra sé che cosa mai potesse essere tutto quel rigirìo,
s'accostò di più, fece una riverenza, e disse: –
512
m'hanno significato che vossignoria illustrissima mi voleva
me; ma io credo che abbiano sbagliato.
– Non hanno sbagliato, – rispose Federigo: – ho una
buona nuova da darvi, e un consolante, un soavissimo
incarico. Una vostra parrocchiana, che avrete pianta per
ismarrita, Lucia Mondella, è ritrovata, è qui vicino, in
casa di questo mio caro amico; e voi anderete ora con
lui, e con una donna che il signor curato di qui è andato
a cercare, anderete, dico, a prendere quella vostra creatura,
e l'accompagnerete qui.
Don Abbondio fece di tutto per nascondere la noia,
che dico? l'affanno e l'amaritudine che gli dava una tale
proposta, o comando che fosse; e non essendo più a
tempo a sciogliere e a scomporre un versaccio già formato
sulla sua faccia, lo nascose, chinando profondamente
la testa, in segno d'ubbidienza. E non l'alzò che
per fare un altro profondo inchino all'innominato, con
un'occhiata pietosa che diceva: sono nelle vostre mani:
abbiate misericordia: parcere subjectis.
Gli domandò poi il cardinale, che parenti avesse Lucia.–
Di stretti, e con cui viva, o vivesse, non ha che la
madre, – rispose don Abbondio.
– E questa si trova al suo paese?
– Monsignor, sì.
– Giacché, – riprese Federigo, – quella povera giovine
non potrà esser così presto restituita a casa sua, le
sarà una gran consolazione di veder subito la madre:
quindi, se il signor curato di qui non torna prima ch'io
513
vada in chiesa, fatemi voi il piacere di dirgli che trovi un
baroccio o una cavalcatura; e spedisca un uomo di giudizio
a cercar quella donna, per condurla qui.
– E se andassi io? – disse don Abbondio.
– No, no, voi: v'ho già pregato d'altro, – rispose il cardinale.
– Dicevo, – replicò don Abbondio, – per disporre
quella povera madre. È una donna molto sensitiva; e ci
vuole uno che la conosca, e la sappia prendere per il suo
verso, per non farle male in vece di bene.
– E per questo, vi prego d'avvertire il signor curato
che scelga un uomo di proposito: voi siete molto più necessario
altrove, – rispose il cardinale. E avrebbe voluto
dire: quella povera giovine ha molto più bisogno di veder
subito una faccia conosciuta, una persona sicura, in
quel castello, dopo tant'ore di spasimo, e in una terribile
oscurità dell'avvenire. Ma questa non era ragione da dirsi
così chiaramente davanti a quel terzo. Parve però strano
al cardinale che don Abbondio non l'avesse intesa
per aria, anzi pensata da sé; e così fuor di luogo gli parve
la proposta e l'insistenza, che pensò doverci esser sotto
qualche cosa. Lo guardò in viso, e vi scoprì facilmente
la paura di viaggiare con quell'uomo tremendo, d'andare
in quella casa, anche per pochi momenti. Volendo
quindi dissipare affatto quell'ombre codarde, e non piacendogli
di tirare in disparte il curato e di bisbigliar con
lui in segreto, mentre il suo nuovo amico era lì in terzo,
pensò che il mezzo più opportuno era di far ciò che
avrebbe fatto anche senza questo motivo, parlare all'in-
514
nominato medesimo; e dalle sue risposte don Abbondio
intenderebbe finalmente che quello non era più uomo da
averne paura. S'avvicinò dunque all'innominato, e con
quell'aria di spontanea confidenza, che si trova in una
nuova e potente affezione, come in un'antica intrinsichezza,
– non crediate, – gli disse, – ch'io mi contenti di
questa visita per oggi. Voi tornerete, n'è vero? in compagnia
di questo ecclesiastico dabbene?
– S'io tornerò? – rispose l'innominato: – quando voi
mi rifiutaste, rimarrei ostinato alla vostra porta, come il
povero. Ho bisogno di parlarvi! ho bisogno di sentirvi,
di vedervi! ho bisogno di voi!
Federigo gli prese la mano, gliela strinse, e disse: –
favorirete dunque di restare a desinare con noi. V'aspetto.
Intanto, io vo a pregare, e a render grazie col popolo;
e voi a cogliere i primi frutti della misericordia.
Don Abbondio, a quelle dimostrazioni, stava come un
ragazzo pauroso, che veda uno accarezzar con sicurezza
un suo cagnaccio grosso, rabbuffato, con gli occhi rossi,
con un nomaccio famoso per morsi e per ispaventi, e
senta dire al padrone che il suo cane è un buon bestione,
quieto, quieto: guarda il padrone, e non contraddice né
approva; guarda il cane, e non ardisce accostarglisi, per
timore che il buon bestione non gli mostri i denti, fosse
anche per fargli le feste; non ardisce allontanarsi, per
non farsi scorgere; e dice in cuor suo: oh se fossi a casa
mia!
Al cardinale, che s'era mosso per uscire, tenendo
sempre per la mano e conducendo seco l'innominato,
515
diede di nuovo nell'occhio il pover'uomo, che rimaneva
indietro, mortificato, malcontento, facendo il muso senza
volerlo. E pensando che forse quel dispiacere gli potesse
anche venire dal parergli d'esser trascurato, e come
lasciato in un canto, tanto più in paragone d'un facinoroso
così ben accolto, così accarezzato, se gli voltò nel
passare, si fermò un momento, e con un sorriso amorevole,
gli disse: – signor curato, voi siete sempre con me
nella casa del nostro buon Padre; ma questo... questo perierat,
et inventus est.
– Oh quanto me ne rallegro! – disse don Abbondio,
facendo una gran riverenza a tutt'e due in comune.
L'arcivescovo andò avanti, spinse l'uscio, che fu subito
spalancato di fuori da due servitori, che stavano uno
di qua e uno di là: e la mirabile coppia apparve agli
sguardi bramosi del clero raccolto nella stanza. Si videro
que' due volti sui quali era dipinta una commozione
diversa, ma ugualmente profonda; una tenerezza riconoscente,
un'umile gioia nell'aspetto venerabile di Federigo;
in quello dell'innominato, una confusione temperata
di conforto, un nuovo pudore, una compunzione, dalla
quale però traspariva tuttavia il vigore di quella selvaggia
e risentita natura. E si seppe poi, che a più d'uno de'
riguardanti era allora venuto in mente quel detto d'Isaia:
il lupo e l'agnello andranno ad un pascolo; il leone e il
bue mangeranno insieme lo strame. Dietro veniva don
Abbondio, a cui nessuno badò.
Quando furono nel mezzo della stanza, entrò dall'altra
parte l'aiutante di camera del cardinale, e gli s'accostò,
516
per dirgli che aveva eseguiti gli ordini comunicatigli dal
cappellano; che la lettiga e le due mule eran preparate, e
s'aspettava soltanto la donna che il curato avrebbe condotta.
Il cardinale gli disse che, appena arrivato questo,
lo facesse parlar subito con don Abbondio: e tutto poi
fosse agli ordini di questo e dell'innominato; al quale
strinse di nuovo la mano, in atto di commiato, dicendo:
– v'aspetto –. Si voltò a salutar don Abbondio, e s'avviò
dalla parte che conduceva alla chiesa. Il clero gli andò
dietro, tra in folla e in processione: i due compagni di
viaggio rimasero soli nella stanza.
Stava l'innominato tutto raccolto in sé, pensieroso,
impaziente che venisse il momento d'andare a levar di
pene e di carcere la sua Lucia: sua ora in un senso così
diverso da quello che lo fosse il giorno avanti: e il suo
viso esprimeva un'agitazione concentrata, che all'occhio
ombroso di don Abbondio poteva facilmente parere
qualcosa di peggio. Lo sogguardava, avrebbe voluto attaccare
un discorso amichevole; ma, "cosa devo dirgli?
– pensava: – devo dirgli ancora: mi rallegro? Mi rallegro
di che? che essendo stato finora un demonio, vi siate finalmente
risoluto di diventare un galantuomo come gli
altri? Bel complimento! Eh eh eh! in qualunque maniera
io le rigiri, le congratulazioni non vorrebbero dir altro
che questo. E se sarà poi vero che sia diventato galantuomo:
così a un tratto! Delle dimostrazioni se ne fanno
tante a questo mondo, e per tante cagioni! Che so io,
alle volte? E intanto mi tocca a andar con lui! in quel castello!
Oh che storia! che storia! che storia! Chi me l'a-
517
vesse detto stamattina! Ah, se posso uscirne a salvamento,
m'ha da sentire la signora Perpetua, d'avermi cacciato
qui per forza, quando non c'era necessità, fuor della
mia pieve: e che tutti i parrochi d'intorno accorrevano,
anche più da lontano; e che non bisognava stare indietro;
e che questo, e che quest'altro; e imbarcarmi in un
affare di questa sorte! Oh povero me! Eppure qualcosa
bisognerà dirgli a costui". E pensa e ripensa, aveva trovato
che gli avrebbe potuto dire: non mi sarei mai aspettato
questa fortuna d'incontrarmi in una così rispettabile
compagnia; e stava per aprir bocca, quando entrò l'aiutante
di camera, col curato del paese, il quale annunziò
che la donna era pronta nella lettiga; e poi si voltò a don
Abbondio, per ricevere da lui l'altra commissione del
cardinale. Don Abbondio se ne sbrigò come poté, in
quella confusione di mente; e accostatosi poi all'aiutante,
gli disse: – mi dia almeno una bestia quieta; perché,
dico la verità, sono un povero cavalcatore.
– Si figuri, – rispose l'aiutante, con un mezzo sogghigno:
– è la mula del segretario, che è un letterato.
– Basta... – replicò don Abbondio, e continuò pensando:
"il cielo me la mandi buona".
Il signore s'era incamminato di corsa, al primo avviso:
arrivato all'uscio, s'accorse di don Abbondio, ch'era
rimasto indietro. Si fermò ad aspettarlo; e quando questo
arrivò frettoloso, in aria di chieder perdono, l'inchinò,
e lo fece passare avanti, con un atto cortese e umile:
cosa che raccomodò alquanto lo stomaco al povero tribolato.
Ma appena messo piede nel cortiletto, vide un'al-
518
tra novità che gli guastò quella poca consolazione; vide
l'innominato andar verso un canto, prender per la canna,
con una mano, la sua carabina, poi per la cigna con l'altra,
e, con un movimento spedito, come se facesse l'esercizio,
mettersela ad armacollo.
"Ohi! ohi! ohi! – pensò don Abbondio: – cosa vuol
farne di quell'ordigno, costui? Bel cilizio, bella disciplina
da convertito! E se gli salta qualche grillo? Oh che
spedizione! oh che spedizione!"
Se quel signore avesse potuto appena sospettare che
razza di pensieri passavano per la testa al suo compagno,
non si può dire cosa avrebbe fatto per rassicurarlo;
ma era lontano le mille miglia da un tal sospetto; e don
Abbondio stava attento a non far nessun atto che significasse
chiaramente: non mi fido di vossignoria. Arrivati
all'uscio di strada, trovarono le due cavalcature in ordine:
l'innominato saltò su quella che gli fu presentata da
un palafreniere.
– Vizi non ne ha? – disse all'aiutante di camera don
Abbondio, rimettendo in terra il piede, che aveva già alzato
verso la staffa.
– Vada pur su di buon animo: è un agnello –. Don
Abbondio, arrampicandosi alla sella, sorretto dall'aiutante,
su, su, su, è a cavallo.
La lettiga, ch'era innanzi qualche passo, portata da
due mule, si mosse, a una voce del lettighiero; e la comitiva
partì.
Si doveva passar davanti alla chiesa piena zeppa di
popolo, per una piazzetta piena anch'essa d'altro popolo
519
del paese e forestieri, che non avevan potuto entrare in
quella. Già la gran nuova era corsa; e all'apparir della
comitiva, all'apparir di quell'uomo, oggetto ancor poche
ore prima di terrore e d'esecrazione, ora di lieta maraviglia,
s'alzò nella folla un mormorìo quasi d'applauso; e
facendo largo, si faceva insieme alle spinte, per vederlo
da vicino. La lettiga passò, l'innominato passò; e davanti
alla porta spalancata della chiesa, si levò il cappello, e
chinò quella fronte tanto temuta, fin sulla criniera della
mula, tra il susurro di cento voci che dicevano: Dio la
benedica! Don Abbondio si levò anche lui il cappello, si
chinò, si raccomandò al cielo; ma sentendo il concerto
solenne de' suoi confratelli che cantavano a distesa, provò
un'invidia, una mesta tenerezza, un accoramento tale,
che durò fatica a tener le lacrime.
Fuori poi dell'abitato, nell'aperta campagna, negli andirivieni
talvolta affatto deserti della strada, un velo più
nero si stese sui suoi pensieri. Altro oggetto non aveva
su cui riposar con fiducia lo sguardo, che il lettighiero, il
quale, essendo al servizio del cardinale, doveva essere
certamente un uomo dabbene, e insieme non aveva aria
d'imbelle. Ogni tanto, comparivano viandanti, anche a
comitive, che accorrevano per vedere il cardinale; ed era
un ristoro per don Abbondio; ma passeggiero, ma s'andava
verso quella valle tremenda, dove non s'incontrerebbe
che sudditi dell'amico: e che sudditi! Con l'amico
avrebbe desiderato ora più che mai d'entrare in discorso,
tanto per tastarlo sempre più, come per tenerlo in buona;
ma vedendolo così soprappensiero, gliene passava la vo-
520
glia. Dovette dunque parlar con se stesso; ed ecco una
parte di ciò che il pover'uomo si disse in quel tragitto:
ché, a scriver tutto, ci sarebbe da farne un libro.
"È un gran dire che tanto i santi come i birboni gli abbiano
a aver l'argento vivo addosso, e non si contentino
d'esser sempre in moto loro, ma voglian tirare in ballo,
se potessero, tutto il genere umano; e che i più faccendoni
mi devan proprio venire a cercar me, che non cerco
nessuno, e tirarmi per i capelli ne' loro affari: io che non
chiedo altro che d'esser lasciato vivere! Quel matto birbone
di don Rodrigo! Cosa gli mancherebbe per esser
l'uomo il più felice di questo mondo, se avesse appena
un pochino di giudizio? Lui ricco, lui giovine, lui rispettato,
lui corteggiato: gli dà noia il bene stare; e bisogna
che vada accattando guai per sé e per gli altri. Potrebbe
far l'arte di Michelaccio; no signore: vuol fare il mestiere
di molestar le femmine: il più pazzo, il più ladro, il
più arrabbiato mestiere di questo mondo; potrebbe andare
in paradiso in carrozza, e vuol andare a casa del diavolo
a piè zoppo. E costui...!" E qui lo guardava, come
se avesse sospetto che quel costui sentisse i suoi pensieri,
"costui, dopo aver messo sottosopra il mondo con le
scelleratezze, ora lo mette sottosopra con la conversione...
se sarà vero. Intanto tocca a me a farne l'esperienza!...
È finita: quando son nati con quella smania in corpo,
bisogna che faccian sempre fracasso. Ci vuol tanto a
fare il galantuomo tutta la vita, com'ho fatt'io? No signore:
si deve squartare, ammazzare, fare il diavolo...
oh povero me!... e poi uno scompiglio, anche per far pe-
521
nitenza. La penitenza, quando s'ha buona volontà, si può
farla a casa sua, quietamente, senza tant'apparato, senza
dar tant'incomodo al prossimo. E sua signoria illustrissima,
subito subito, a braccia aperte, caro amico, amico
caro; stare a tutto quel che gli dice costui, come se l'avesse
visto far miracoli; e prendere addirittura una risoluzione,
mettercisi dentro con le mani e co' piedi, presto
di qua, presto di là: a casa mia si chiama precipitazione.
E senza avere una minima caparra, dargli in mano un
povero curato! questo si chiama giocare un uomo a pari
e caffo. Un vescovo santo, com'è lui, de' curati dovrebbe
esserne geloso, come della pupilla degli occhi suoi. Un
pochino di flemma, un pochino di prudenza, un pochino
di carità, mi pare che possa stare anche con la santità...
E se fosse tutto un'apparenza? Chi può conoscer tutti i
fini degli uomini? e dico degli uomini come costui? A
pensare che mi tocca a andar con lui, a casa sua! Ci può
esser sotto qualche diavolo: oh povero me! è meglio non
ci pensare. Che imbroglio è questo di Lucia? Che ci fosse
un'intesa con don Rodrigo? che gente! ma almeno la
cosa sarebbe chiara. Ma come l'ha avuta nell'unghie costui?
Chi lo sa? È tutto un segreto con monsignore: e a
me che mi fanno trottare in questa maniera, non si dice
nulla. Io non mi curo di sapere i fatti degli altri; ma
quando uno ci ha a metter la pelle, ha anche ragione di
sapere. Se fosse proprio per andare a prendere quella
povera creatura, pazienza! Benché, poteva ben condurla
con sé addirittura. E poi, se è così convertito, se è diventato
un santo padre, che bisogno c'era di me? Oh che
522
caos! Basta; voglia il cielo che la sia così: sarà stato un
incomodo grosso, ma pazienza! Sarò contento anche per
quella povera Lucia: anche lei deve averla scampata
grossa; sa il cielo cos'ha patito: la compatisco; ma è nata
per la mia rovina... Almeno potessi vedergli proprio in
cuore a costui, come la pensa. Chi lo può conoscere?
Ecco lì, ora pare sant'Antonio nel deserto; ora pare Oloferne
in persona. Oh povero me! povero me! Basta: il
cielo è in obbligo d'aiutarmi, perché non mi ci son messo
io di mio capriccio".
Infatti, sul volto dell'innominato si vedevano, per dir
così, passare i pensieri, come, in un'ora burrascosa, le
nuvole trascorrono dinanzi alla faccia del sole, alternando
ogni momento una luce arrabbiata e un freddo buio.
L'animo, ancor tutto inebriato dalle soavi parole di Federigo,
e come rifatto e ringiovanito nella nuova vita,
s'elevava a quell'idee di misericordia, di perdono e d'amore;
poi ricadeva sotto il peso del terribile passato.
Correva con ansietà a cercare quali fossero le iniquità riparabili,
cosa si potesse troncare a mezzo, quali i rimedi
più espedienti e più sicuri, come scioglier tanti nodi, che
fare di tanti complici: era uno sbalordimento a pensarci.
A quella stessa spedizione, ch'era la più facile e così vicina
al termine, andava con un'impazienza mista d'angoscia,
pensando che intanto quella creatura pativa, Dio sa
quanto, e che lui, il quale pure si struggeva di liberarla,
era lui che la teneva intanto a patire. Dove c'eran due
strade, il lettighiero si voltava, per saper quale dovesse
prendere: l'innominato gliel'indicava con la mano, e in-
523
sieme accennava di far presto.
Entrano nella valle. Come stava allora il povero don
Abbondio! Quella valle famosa, della quale aveva sentito
raccontar tante storie orribili, esserci dentro: que' famosi
uomini, il fiore della braveria d'Italia, quegli uomini
senza paura e senza misericordia, vederli in carne e in
ossa; incontrarne uno o due o tre a ogni voltata di strada.
Si chinavano sommessamente al signore; ma certi visi
abbronzati! certi baffi irti! certi occhiacci, che a don Abbondio
pareva che volessero dire: fargli la festa a quel
prete? A segno che, in un punto di somma costernazione,
gli venne detto tra sé: "gli avessi maritati! non mi
poteva accader di peggio". Intanto s'andava avanti per
un sentiero sassoso, lungo il torrente: al di là quel prospetto
di balze aspre, scure, disabitate; al di qua quella
popolazione da far parer desiderabile ogni deserto: Dante
non istava peggio nel mezzo di Malebolge.
Passan davanti la Malanotte; bravacci sull'uscio, inchini
al signore, occhiate al suo compagno e alla lettiga.
Coloro non sapevan cosa si pensare: già la partenza dell'innominato
solo, la mattina, aveva dello straordinario;
il ritorno non lo era meno. Era una preda che conduceva?
E come l'aveva fatta da sé? E come una lettiga forestiera?
E di chi poteva esser quella livrea? Guardavano,
guardavano, ma nessuno si moveva, perché questo era
l'ordine che il padrone dava loro con dell'occhiate.
Fanno la salita, sono in cima. I bravi che si trovan
sulla spianata e sulla porta, si ritirano di qua e di là, per
lasciare il passo libero: l'innominato fa segno che non si
524
movan di più; sprona, e passa davanti alla lettiga; accenna
al lettighiero e a don Abbondio che lo seguano; entra
in un primo cortile, da quello in un secondo; va verso un
usciolino, fa stare indietro con un gesto un bravo che accorreva
per tenergli la staffa, e gli dice: – tu sta' costì, e
non venga nessuno –. Smonta, lega in fretta la mula a
un'inferriata, va alla lettiga, s'accosta alla donna, che
aveva tirata la tendina, e le dice sottovoce: – consolatela
subito; fatele subito capire che è libera, in mano d'amici.
Dio ve ne renderà merito –. Poi fa cenno al lettighiero,
che apra; poi s'avvicina a don Abbondio, e, con un sembiante
così sereno come questo non gliel aveva ancor visto,
né credeva che lo potesse avere, con dipintavi la
gioia dell'opera buona che finalmente stava per compire,
gli dice, ancora sotto voce: – signor curato, non le chiedo
scusa dell'incomodo che ha per cagion mia: lei lo fa
per Uno che paga bene, e per questa sua poverina –. Ciò
detto, prende con una mano il morso, con l'altra la staffa,
per aiutar don Abbondio a scendere.
Quel volto, quelle parole, quell'atto, gli avevan dato
la vita. Mise un sospiro, che da un'ora gli s'aggirava
dentro, senza mai trovar l'uscita; si chinò verso l'innominato,
rispose a voce bassa bassa: – le pare? Ma, ma, ma,
ma,...! – e sdrucciolò alla meglio dalla sua cavalcatura.
L'innominato legò anche quella, e detto al lettighiero
che stesse lì a aspettare, si levò una chiave di tasca, aprì
l'uscio, entrò, fece entrare il curato e la donna, s'avviò
davanti a loro alla scaletta; e tutt'e tre salirono in silenzio.
525
CAPITOLO XXIV
Lucia s'era risentita da poco tempo; e di quel tempo
una parte aveva penato a svegliarsi affatto, a separar le
torbide visioni del sonno dalle memorie e dall'immagini
di quella realtà troppo somigliante a una funesta visione
d'infermo. La vecchia le si era subito avvicinata, e, con
quella voce forzatamente umile, le aveva detto: – ah!
avete dormito? Avreste potuto dormire in letto: ve l'ho
pur detto tante volte ier sera –. E non ricevendo risposta,
aveva continuato, sempre con un tono di supplicazione
stizzosa: – mangiate una volta: abbiate giudizio. Uh
come siete brutta! Avete bisogno di mangiare. E poi se,
quando torna, la piglia con me?
– No, no; voglio andar via, voglio andar da mia madre.
Il padrone me l'ha promesso, ha detto: domattina.
Dov'è il padrone?
– È uscito; m'ha detto che tornerà presto, e che farà
tutto quel che volete.
– Ha detto così? ha detto così? Ebbene; io voglio andar
da mia madre; subito, subito.
Ed ecco si sente un calpestìo nella stanza vicina; poi
un picchio all'uscio. La vecchia accorre, domanda: – chi
è?
– Apri, – risponde sommessamente la nota voce. La
526
vecchia tira il paletto; l'innominato, spingendo leggermente
i battenti, fa un po' di spiraglio: ordina alla vecchia
di venir fuori, fa entrar subito don Abbondio con la
buona donna. Socchiude poi di nuovo l'uscio, si ferma
dietro a quello, e manda la vecchia in una parte lontana
del castellaccio; come aveva già mandata via anche l'altra
donna che stava fuori, di guardia.
Tutto questo movimento, quel punto d'aspetto, il primo
apparire di persone nuove, cagionarono un soprassalto
d'agitazione a Lucia, alla quale, se lo stato presente
era intollerabile, ogni cambiamento però era motivo di
sospetto e di nuovo spavento. Guardò, vide un prete,
una donna; si rincorò alquanto: guarda più attenta: è lui,
o non è lui? Riconosce don Abbondio, e rimane con gli
occhi fissi, come incantata. La donna, andatale vicino, si
chinò sopra di lei, e, guardandola pietosamente, prendendole
le mani, come per accarezzarla e alzarla a un
tempo, le disse: – oh poverina! venite, venite con noi.
– Chi siete? – le domandò Lucia; ma, senza aspettar
la risposta, si voltò ancora a don Abbondio, che s'era
trattenuto discosto due passi, con un viso, anche lui, tutto
compassionevole; lo fissò di nuovo, e esclamò: – lei!
è lei? il signor curato? Dove siamo?... Oh povera me!
son fuori di sentimento!
– No, no, – rispose don Abbondio: – son io davvero:
fatevi coraggio. Vedete? siam qui per condurvi via. Son
proprio il vostro curato, venuto qui apposta, a cavallo...
Lucia, come riacquistate in un tratto tutte le sue forze,
si rizzò precipitosamente; poi fissò ancora lo sguardo su
527
que' due visi, e disse: – è dunque la Madonna che vi ha
mandati.
– Io credo di sì, – disse la buona donna.
– Ma possiamo andar via, possiamo andar via davvero?
– riprese Lucia, abbassando la voce, e con uno
sguardo timido e sospettoso. – E tutta quella gente...? –
continuò, con le labbra contratte e tremanti di spavento
e d'orrore: – e quel signore...! quell'uomo...! Già, me l'aveva
promesso...
– È qui anche lui in persona, venuto apposta con noi,
– disse don Abbondio: – è qui fuori che aspetta. Andiamo
presto; non lo facciamo aspettare, un par suo.
Allora, quello di cui si parlava, spinse l'uscio, e si
fece vedere; Lucia, che poco prima lo desiderava, anzi,
non avendo speranza in altra cosa del mondo, non desiderava
che lui, ora, dopo aver veduti visi, e sentite voci
amiche, non poté reprimere un subitaneo ribrezzo; si riscosse,
ritenne il respiro, si strinse alla buona donna, e
le nascose il viso in seno. L'innominato, alla vista di
quell'aspetto sul quale già la sera avanti non aveva potuto
tener fermo lo sguardo, di quell'aspetto reso ora più
squallido, sbattuto, affannato dal patire prolungato e dal
digiuno, era rimasto lì fermo, quasi sull'uscio; nel veder
poi quell'atto di terrore, abbassò gli occhi, stette ancora
un momento immobile e muto; indi rispondendo a ciò
che la poverina non aveva detto, – è vero, – esclamò: –
perdonatemi!
– Viene a liberarvi; non è più quello; è diventato buono:
sentite che vi chiede perdono? – diceva la buona
528
donna all'orecchio di Lucia.
– Si può dir di più? Via, su quella testa; non fate la
bambina; che possiamo andar presto, – le diceva don
Abbondio. Lucia alzò la testa, guardò l'innominato, e,
vedendo bassa quella fronte, atterrato e confuso quello
sguardo, presa da un misto sentimento di conforto, di riconoscenza
e di pietà, disse: – oh, il mio signore! Dio le
renda merito della sua misericordia!
– E a voi, cento volte, il bene che mi fanno codeste
vostre parole.
Così detto, si voltò, andò verso l'uscio, e uscì il primo.
Lucia, tutta rianimata, con la donna che le dava
braccio, gli andò dietro; don Abbondio in coda. Scesero
la scala, arrivarono all'uscio che metteva nel cortile.
L'innominato lo spalancò, andò alla lettiga, aprì lo sportello,
e, con una certa gentilezza quasi timida (due cose
nuove in lui) sorreggendo il braccio di Lucia, l'aiutò ad
entrarvi, poi la buona donna. Slegò quindi la mula di
don Abbondio, e l'aiutò anche lui a montare.
– Oh che degnazione! – disse questo; e montò molto
più lesto che non avesse fatto la prima volta. La comitiva
si mosse quando l'innominato fu anche lui a cavallo.
La sua fronte s'era rialzata; lo sguardo aveva ripreso la
solita espressione d'impero. I bravi che incontrava, vedevan
bene sul suo viso i segni d'un forte pensiero, d'una
preoccupazione straordinaria; ma non capivano, né
potevan capire più in là. Al castello, non si sapeva ancor
nulla della gran mutazione di quell'uomo; e per congettura,
certo, nessun di coloro vi sarebbe arrivato.
529
La buona donna aveva subito tirate le tendine della
lettiga: prese poi affettuosamente le mani di Lucia, s'era
messa a confortarla, con parole di pietà, di congratulazione
e di tenerezza. E vedendo come, oltre la fatica di
tanto travaglio sofferto, la confusione e l'oscurità degli
avvenimenti impedivano alla poverina di sentir pienamente
la contentezza della sua liberazione, le disse
quanto poteva trovar di più atto a distrigare, a ravviare,
per dir così, i suoi poveri pensieri. Le nominò il paese
dove andavano.
– Sì? – disse Lucia, la qual sapeva ch'era poco discosto
dal suo. – Ah Madonna santissima, vi ringrazio! Mia
madre! mia madre!
– La manderemo a cercar subito, – disse la buona
donna, la quale non sapeva che la cosa era già fatta.
– Sì, sì; che Dio ve ne renda merito... E voi, chi siete?
Come siete venuta...
– M'ha mandata il nostro curato, – disse la buona
donna: – perché questo signore, Dio gli ha toccato il
cuore (sia benedetto!), ed è venuto al nostro paese, per
parlare al signor cardinale arcivescovo (che l'abbiamo là
in visita, quel sant'uomo), e s'è pentito de' suoi peccatacci,
e vuol mutar vita; e ha detto al cardinale che aveva
fatta rubare una povera innocente, che siete voi, d'intesa
con un altro senza timor di Dio, che il curato non m'ha
detto chi possa essere.
Lucia alzò gli occhi al cielo.
– Lo saprete forse voi, – continuò la buona donna: –
basta; dunque il signor cardinale ha pensato che, trattan-
530
dosi d'una giovine, ci voleva una donna per venire in
compagnia, e ha detto al curato che ne cercasse una; e il
curato, per sua bontà, è venuto da me...
– Oh! il Signore vi ricompensi della vostra carità!
– Che dite mai, la mia povera giovine? E m'ha detto il
signor curato, che vi facessi coraggio, e cercassi di sollevarvi
subito, e farvi intendere come il Signore v'ha salvata
miracolosamente...
– Ah sì! proprio miracolosamente; per intercession
della Madonna.
– Dunque, che stiate di buon animo, e perdonare a chi
v'ha fatto del male, e esser contenta che Dio gli abbia
usata misericordia, anzi pregare per lui; ché, oltre all'acquistarne
merito, vi sentirete anche allargare il cuore.
Lucia rispose con uno sguardo che diceva di sì, tanto
chiaro come avrebbero potuto far le parole, e con una
dolcezza che le parole non avrebbero saputa esprimere.
– Brava giovine! – riprese la donna: – e trovandosi al
nostro paese anche il vostro curato (che ce n'è tanti tanti,
di tutto il contorno, da mettere insieme quattro ufizi generali),
ha pensato il signor cardinale di mandarlo anche
lui in compagnia; ma è stato di poco aiuto. Già l'avevo
sentito dire ch'era un uomo da poco; ma in quest'occasione,
ho dovuto proprio vedere che è più impicciato
che un pulcin nella stoppa.
– E questo... – domandò Lucia, – questo che è diventato
buono... chi è?
– Come! non lo sapete? – disse la buona donna, e lo
nominò.
531
– Oh misericordia! – esclamò Lucia. Quel nome,
quante volte l'aveva sentito ripetere con orrore in più
d'una storia, in cui figurava sempre come in altre storie
quello dell'orco! E ora, al pensiero d'essere stata nel suo
terribil potere, e d'essere sotto la sua guardia pietosa; al
pensiero d'una così orrenda sciagura, e d'una così improvvisa
redenzione; a considerare di chi era quel viso
che aveva veduto burbero, poi commosso, poi umiliato,
rimaneva come estatica, dicendo solo, ogni poco: – oh
misericordia!
– È una gran misericordia davvero! – diceva la buona
donna: – dev'essere un gran sollievo per mezzo mondo.
A pensare quanta gente teneva sottosopra; e ora, come
m'ha detto il nostro curato... e poi, solo a guardarlo in
viso, è diventato un santo! E poi si vedon subito le opere.
Dire che questa buona donna non provasse molta curiosità
di conoscere un po' più distintamente la grand'avventura
nella quale si trovava a fare una parte, non sarebbe
la verità. Ma bisogna dire a sua gloria che, compresa
d'una pietà rispettosa per Lucia, sentendo in certo
modo la gravità e la dignità dell'incarico che le era stato
affidato, non pensò neppure a farle una domanda indiscreta,
né oziosa: tutte le sue parole, in quel tragitto, furono
di conforto e di premura per la povera giovine.
– Dio sa quant'è che non avete mangiato!
– Non me ne ricordo più... Da un pezzo.
– Poverina! Avrete bisogno di ristorarvi.
– Sì, – rispose Lucia con voce fioca.
532
– A casa mia, grazie a Dio, troveremo subito qualcosa.
Fatevi coraggio, che ormai c'è poco.
Lucia si lasciava poi cader languida sul fondo della
lettiga, come assopita; e allora la buona donna la lasciava
in riposo.
Per don Abbondio questo ritorno non era certo così
angoscioso come l'andata di poco prima; ma non fu neppur
esso un viaggio di piacere. Al cessar di quella pauraccia,
s'era da principio sentito tutto scarico, ma ben
presto cominciarono a spuntargli in cuore cent'altri dispiaceri;
come, quand'è stato sbarbato un grand'albero, il
terreno rimane sgombro per qualche tempo, ma poi si
copre tutto d'erbacce. Era diventato più sensibile a tutto
il resto; e tanto nel presente, quanto ne' pensieri dell'avvenire,
non gli mancava pur troppo materia di tormentarsi.
Sentiva ora, molto più che nell'andare, l'incomodo
di quel modo di viaggiare, al quale non era molto avvezzo;
e specialmente sul principio, nella scesa dal castello
al fondo della valle. Il lettighiero, stimolato da' cenni
dell'innominato, faceva andar di buon passo le sue bestie;
le due cavalcature andavan dietro dietro, con lo
stesso passo; onde seguiva che, a certi luoghi più ripidi,
il povero don Abbondio, come se fosse messo a leva per
di dietro, tracollava sul davanti, e, per reggersi, doveva
appuntellarsi con la mano all'arcione; e non osava però
pregare che s'andasse più adagio, e dall'altra parte
avrebbe voluto esser fuori di quel paese più presto che
fosse possibile. Oltre di ciò, dove la strada era sur un
rialto, sur un ciglione, la mula, secondo l'uso de' pari
533
suoi, pareva che facesse per dispetto a tener sempre dalla
parte di fuori, e a metter proprio le zampe sull'orlo; e
don Abbondio vedeva sotto di sé, quasi a perpendicolo,
un salto, o come pensava lui, un precipizio. "Anche tu, –
diceva tra sé alla bestia, – hai quel maledetto gusto d'andare
a cercare i pericoli, quando c'è tanto sentiero!" E tirava
la briglia dall'altra parte; ma inutilmente. Sicché, al
solito, rodendosi di stizza e di paura, si lasciava condurre
a piacere altrui. I bravi non gli facevan più tanto spavento,
ora che sapeva più di certo come la pensava il padrone.
"Ma, – rifletteva però, – se la notizia di questa
gran conversione si sparge qua dentro, intanto che ci
siamo ancora, chi sa come l'intenderanno costoro! Chi
sa cosa nasce! Che s'andassero a immaginare che sia venuto
io a fare il missionario! Povero me! mi martirizzano!"
Il cipiglio dell'innominato non gli dava fastidio.
"Per tenere a segno quelle facce lì, – pensava, – non ci
vuol meno di questa qui; lo capisco anch'io; ma perché
deve toccare a me a trovarmi tra tutti costoro!"
Basta; s'arrivò in fondo alla scesa, e s'uscì finalmente
anche dalla valle. La fronte dell'innominato s'andò spianando.
Anche don Abbondio prese una faccia più naturale,
sprigionò alquanto la testa di tra le spalle, sgranchì
le braccia e le gambe, si mise a stare un po' più sulla
vita, che faceva un tutt'altro vedere, mandò più larghi respiri,
e, con animo più riposato, si mise a considerare altri
lontani pericoli. "Cosa dirà quel bestione di don Rodrigo?
Rimaner con tanto di naso a questo modo, col
danno e con le beffe, figuriamoci se la gli deve parere
534
amara. Ora è quando fa il diavolo davvero. Sta a vedere
che se la piglia anche con me, perché mi son trovato
dentro in questa cerimonia. Se ha avuto cuore fin d'allora
di mandare que' due demòni a farmi una figura di
quella sorte sulla strada, ora poi, chi sa cosa farà! Con
sua signoria illustrissima non la può prendere, che è un
pezzo molto più grosso di lui; lì bisognerà rodere il freno.
Intanto il veleno l'avrà in corpo, e sopra qualcheduno
lo vorrà sfogare. Come finiscono queste faccende? I
colpi cascano sempre all'ingiù; i cenci vanno all'aria.
Lucia, di ragione, sua signoria illustrissima penserà a
metterla in salvo: quell'altro poveraccio mal capitato è
fuor del tiro, e ha già avuto la sua: ecco che il cencio
son diventato io. La sarebbe barbara, dopo tant'incomodi,
dopo tante agitazioni, e senza acquistarne merito, che
ne dovessi portar la pena io. Cosa farà ora sua signoria
illustrissima per difendermi, dopo avermi messo in ballo?
Mi può star mallevadore lui che quel dannato non mi
faccia un'azione peggio della prima? E poi, ha tanti affari
per la testa! mette mano a tante cose! Come si può badare
a tutto? Lascian poi alle volte le cose più imbrogliate
di prima. Quelli che fanno il bene, lo fanno all'ingrosso:
quand'hanno provata quella soddisfazione,
n'hanno abbastanza, e non si voglion seccare a star dietro
a tutte le conseguenze; ma coloro che hanno quel gusto
di fare il male, ci mettono più diligenza, ci stanno
dietro fino alla fine, non prendon mai requie, perché
hanno quel canchero che li rode. Devo andar io a dire
che son venuto qui per comando espresso di sua signo-
535
ria illustrissima, e non di mia volontà? Parrebbe che volessi
tenere dalla parte dell'iniquità. Oh santo cielo! Dalla
parte dell'iniquità io! Per gli spassi che la mi dà! Basta;
il meglio sarà raccontare a Perpetua la cosa com'è; e
lascia poi fare a Perpetua a mandarla in giro. Purché a
monsignore non venga il grillo di far qualche pubblicità,
qualche scena inutile, e mettermici dentro anche me. A
buon conto, appena siamo arrivati, se è uscito di chiesa,
vado a riverirlo in fretta in fretta; se no, lascio le mie
scuse, e me ne vo diritto diritto a casa mia. Lucia è bene
appoggiata; di me non ce n'è più bisogno; e dopo tant'incomodi,
posso pretendere anch'io d'andarmi a riposare.
E poi... che non venisse anche curiosità a monsignore di
saper tutta la storia, e mi toccasse a render conto dell'affare
del matrimonio! Non ci mancherebbe altro. E se
viene in visita anche alla mia parrocchia!... Oh! sarà
quel che sarà; non vo' confondermi prima del tempo:
n'ho abbastanza de' guai. Per ora vo a chiudermi in casa.
Fin che monsignore si trova da queste parti, don Rodrigo
non avrà faccia di far pazzie. E poi... E poi? Ah!
vedo che i miei ultimi anni ho da passarli male!"
La comitiva arrivò che le funzioni di chiesa non erano
ancor terminate; passò per mezzo alla folla medesima
non meno commossa della prima volta; e poi si divise. I
due a cavallo voltarono sur una piazzetta di fianco, in
fondo a cui era la casa del parroco; la lettiga andò avanti
verso quella della buona donna.
Don Abbondio fece quello che aveva pensato: appena
smontato, fece i più sviscerati complimenti all'innomi-
536
nato, e lo pregò di volerlo scusar con monsignore; ché
lui doveva tornare alla parrocchia addirittura, per affari
urgenti. Andò a cercare quel che chiamava il suo cavallo,
cioè il bastone che aveva lasciato in un cantuccio del
salotto, e s'incamminò. L'innominato stette a aspettare
che il cardinale tornasse di chiesa.
La buona donna, fatta seder Lucia nel miglior luogo
della sua cucina, s'affaccendava a preparar qualcosa da
ristorarla, ricusando, con una certa rustichezza cordiale,
i ringraziamenti e le scuse che questa rinnovava ogni
tanto.
Presto presto, rimettendo stipa sotto un calderotto,
dove notava un buon cappone, fece alzare il bollore al
brodo, e riempitane una scodella già guarnita di fette di
pane, poté finalmente presentarla a Lucia. E nel vedere
la poverina a riaversi a ogni cucchiaiata, si congratulava
ad alta voce con se stessa che la cosa fosse accaduta in
un giorno in cui, com'essa diceva, non c'era il gatto nel
fuoco. – Tutti s'ingegnano oggi a far qualcosina, – aggiungeva:
– meno que' poveri poveri che stentano a aver
pane di vecce e polenta di saggina; però oggi da un signore
così caritatevole sperano di buscar tutti qualcosa.
Noi, grazie al cielo, non siamo in questo caso: tra il mestiere
di mio marito, e qualcosa che abbiamo al sole, si
campa. Sicché mangiate senza pensieri intanto; ché presto
il cappone sarà a tiro, e potrete ristorarvi un po' meglio
–. Così detto, ritornò ad accudire al desinare, e ad
apparecchiare.
Lucia, tornatele alquanto le forze, e acquietandosele
537
sempre più l'animo, andava intanto assettandosi, per
un'abitudine, per un istinto di pulizia e di verecondia: rimetteva
e fermava le trecce allentate e arruffate, raccomodava
il fazzoletto sul seno, e intorno al collo. In far
questo, le sue dita s'intralciarono nella corona che ci
aveva messa, la notte avanti; lo sguardo vi corse; si fece
nella mente un tumulto istantaneo; la memoria del voto,
oppressa fino allora e soffogata da tante sensazioni presenti,
vi si suscitò d'improvviso, e vi comparve chiara e
distinta. Allora tutte le potenze del suo animo, appena
riavute, furon sopraffatte di nuovo, a un tratto: e se quell'animo
non fosse stato così preparato da una vita d'innocenza,
di rassegnazione e di fiducia, la costernazione
che provò in quel momento, sarebbe stata disperazione.
Dopo un ribollimento di que' pensieri che non vengono
con parole, le prime che si formarono nella sua mente
furono: "oh povera me, cos'ho fatto!"
Ma non appena l'ebbe pensate, ne risentì come uno
spavento. Le tornarono in mente tutte le circostanze del
voto, l'angoscia intollerabile, il non avere una speranza
di soccorso, il fervore della preghiera, la pienezza del
sentimento con cui la promessa era stata fatta. E dopo
avere ottenuta la grazia, pentirsi della promessa, le parve
un'ingratitudine sacrilega, una perfidia verso Dio e la
Madonna; le parve che una tale infedeltà le attirerebbe
nuove e più terribili sventure, in mezzo alle quali non
potrebbe più sperare neppur nella preghiera; e s'affrettò
di rinnegare quel pentimento momentaneo. Si levò con
divozione la corona dal collo, e tenendola nella mano
538
tremante, confermò, rinnovò il voto, chiedendo nello
stesso tempo, con una supplicazione accorata, che le
fosse concessa la forza d'adempirlo, che le fossero risparmiati
i pensieri e l'occasioni le quali avrebbero potuto,
se non ismovere il suo animo, agitarlo troppo. La
lontananza di Renzo, senza nessuna probabilità di ritorno,
quella lontananza che fin allora le era stata così
amara, le parve ora una disposizione della Provvidenza,
che avesse fatti andare insieme i due avvenimenti per un
fine solo; e si studiava di trovar nell'uno la ragione d'esser
contenta dell'altro. E dietro a quel pensiero, s'andava
figurando ugualmente che quella Provvidenza medesima,
per compir l'opera, saprebbe trovar la maniera di far
che Renzo si rassegnasse anche lui, non pensasse più...
Ma una tale idea, appena trovata, mise sottosopra la
mente ch'era andata a cercarla. La povera Lucia, sentendo
che il cuore era lì lì per pentirsi, ritornò alla preghiera,
alle conferme, al combattimento, dal quale s'alzò, se
ci si passa quest'espressione, come il vincitore stanco e
ferito, di sopra il nemico abbattuto: non dico ucciso.
Tutt'a un tratto, si sente uno scalpiccìo, e un chiasso
di voci allegre. Era la famigliola che tornava di chiesa.
Due bambinette e un fanciullo entran saltando; si fermano
un momento a dare un'occhiata curiosa a Lucia, poi
corrono alla mamma, e le s'aggruppano intorno: chi domanda
il nome dell'ospite sconosciuta, e il come e il
perché; chi vuol raccontare le maraviglie vedute: la buona
donna risponde a tutto e a tutti con un – zitti, zitti –.
Entra poi, con un passo più quieto, ma con una premura
539
cordiale dipinta in viso, il padrone di casa. Era, se non
l'abbiamo ancor detto, il sarto del villaggio, e de' contorni;
un uomo che sapeva leggere, che aveva letto in fatti
più d'una volta il Leggendario de' Santi, il Guerrin meschino
e i Reali di Francia, e passava, in quelle parti, per
un uomo di talento e di scienza: lode però che rifiutava
modestamente, dicendo soltanto che aveva sbagliato la
vocazione; e che se fosse andato agli studi, in vece di
tant'altri...! Con questo, la miglior pasta del mondo. Essendosi
trovato presente quando sua moglie era stata
pregata dal curato d'intraprendere quel viaggio caritatevole,
non solo ci aveva data la sua approvazione, ma le
avrebbe fatto coraggio, se ce ne fosse stato bisogno. E
ora che la funzione, la pompa, il concorso, e soprattutto
la predica del cardinale avevano, come si dice, esaltati
tutti i suoi buoni sentimenti, tornava a casa con un'aspettativa,
con un desiderio ansioso di sapere come la cosa
fosse riuscita, e di trovare la povera innocente salvata.
– Guardate un poco, – gli disse, al suo entrare, la buona
donna, accennando Lucia; la quale fece il viso rosso,
s'alzò, e cominciava a balbettar qualche scusa. Ma lui,
avvicinatosele, l'interruppe facendole una gran festa, e
esclamando: – ben venuta, ben venuta! Siete la benedizione
del cielo in questa casa. Come son contento di vedervi
qui! Già ero sicuro che sareste arrivata a buon porto;
perché non ho mai trovato che il Signore abbia cominciato
un miracolo senza finirlo bene; ma son contento
di vedervi qui. Povera giovine! Ma è però una gran
cosa d'aver ricevuto un miracolo!
540
Né si creda che fosse lui il solo a qualificar così quell'avvenimento,
perché aveva letto il Leggendario: per
tutto il paese e per tutt'i contorni non se ne parlò con altri
termini, fin che ce ne rimase la memoria. E, a dir la
verità, con le frange che vi s'attaccarono, non gli poteva
convenire altro nome.
Accostatosi poi passo passo alla moglie, che staccava
il calderotto dalla catena, le disse sottovoce: – è andato
bene ogni cosa?
– Benone: ti racconterò poi tutto.
– Sì, sì; con comodo.
Messo poi subito in tavola, la padrona andò a prender
Lucia, ve l'accompagnò, la fece sedere; e staccata un'ala
di quel cappone, gliela mise davanti; si mise a sedere
anche lei e il marito, facendo tutt'e due coraggio all'ospite
abbattuta e vergognosa, perché mangiasse. Il sarto
cominciò, ai primi bocconi, a discorrere con grand'enfasi,
in mezzo all'interruzioni de' ragazzi, che mangiavano
ritti intorno alla tavola, e che in verità avevano viste
troppe cose straordinarie, per fare alla lunga la sola parte
d'ascoltatori. Descriveva le cerimonie solenni, poi saltava
a parlare della conversione miracolosa. Ma ciò che
gli aveva fatto più impressione, e su cui tornava più
spesso, era la predica del cardinale.
– A vederlo lì davanti all'altare, – diceva, – un signore
di quella sorte, come un curato...
– E quella cosa d'oro che aveva in testa... – diceva
una bambinetta.
– Sta' zitta. A pensare, dico, che un signore di quella
541
sorte, e un uomo tanto sapiente, che, a quel che dicono,
ha letto tutti i libri che ci sono, cosa a cui non è mai arrivato
nessun altro, né anche in Milano; a pensare che
sappia adattarsi a dir quelle cose in maniera che tutti intendano...
– Ho inteso anch'io, – disse l'altra chiacchierina.
– Sta' zitta! cosa vuoi avere inteso, tu?
– Ho inteso che spiegava il Vangelo in vece del signor
curato.
– Sta' zitta. Non dico chi sa qualche cosa; ché allora
uno è obbligato a intendere; ma anche i più duri di testa,
i più ignoranti, andavan dietro al filo del discorso. Andate
ora a domandar loro se saprebbero ripeter le parole
che diceva: sì; non ne ripescherebbero una; ma il sentimento
lo hanno qui. E senza mai nominare quel signore,
come si capiva che voleva parlar di lui! E poi, per capire,
sarebbe bastato osservare quando aveva le lacrime
agli occhi. E allora tutta la gente a piangere...
– È proprio vero, – scappò fuori il fanciullo: – ma
perché piangevan tutti a quel modo, come bambini?
– Sta' zitto. E sì che c'è de' cuori duri in questo paese.
E ha fatto proprio vedere che, benché ci sia la carestia,
bisogna ringraziare il Signore, ed esser contenti: far quel
che si può, industriarsi, aiutarsi, e poi esser contenti.
Perché la disgrazia non è il patire, e l'esser poveri; la disgrazia
è il far del male. E non son belle parole; perché
si sa che anche lui vive da pover'uomo, e si leva il pane
di bocca per darlo agli affamati; quando potrebbe far
vita scelta, meglio di chi si sia. Ah! allora un uomo dà
542
soddisfazione a sentirlo discorrere; non come tant'altri,
fate quello che dico, e non fate quel che fo. E poi ha fatto
proprio vedere che anche coloro che non son signori,
se hanno più del necessario, sono obbligati di farne parte
a chi patisce.
Qui interruppe il discorso da sé, come sorpreso da un
pensiero. Stette un momento; poi mise insieme un piatto
delle vivande ch'eran sulla tavola, e aggiuntovi un pane,
mise il piatto in un tovagliolo, e preso questo per le
quattro cocche, disse alla sua bambinetta maggiore: –
piglia qui –. Le diede nell'altra mano un fiaschetto di
vino, e soggiunse: – va' qui da Maria vedova; lasciale
questa roba, e dille che è per stare un po' allegra co' suoi
bambini. Ma con buona maniera, ve'; che non paia che
tu le faccia l'elemosina. E non dir niente, se incontri
qualcheduno; e guarda di non rompere.
Lucia fece gli occhi rossi, e sentì in cuore una tenerezza
ricreatrice; come già da' discorsi di prima aveva
ricevuto un sollievo che un discorso fatto apposta non le
avrebbe potuto dare. L'animo attirato da quelle descrizioni,
da quelle fantasie di pompa, da quelle commozioni
di pietà e di maraviglia, preso dall'entusiasmo medesimo
del narratore, si staccava da' pensieri dolorosi di
sé; e anche ritornandoci sopra, si trovava più forte contro
di essi. Il pensiero stesso del gran sacrifizio, non già
che avesse perduto il suo amaro, ma insiem con esso
aveva un non so che d'una gioia austera e solenne.
Poco dopo, entrò il curato del paese, e disse d'esser
mandato dal cardinale a informarsi di Lucia, ad avvertir-
543
la che monsignore voleva vederla in quel giorno, e a ringraziare
in suo nome il sarto e la moglie. E questi e
quella, commossi e confusi, non trovavan parole per
corrispondere a tali dimostrazioni d'un tal personaggio.
– E vostra madre non è ancora arrivata? – disse il curato
a Lucia.
– Mia madre! – esclamò questa. Dicendole poi il curato,
che l'aveva mandata a prendere, d'ordine dell'arcivescovo,
si mise il grembiule agli occhi, e diede in un
dirotto pianto, che durò un pezzo dopo che fu andato via
il curato. Quando poi gli affetti tumultuosi che le si erano
suscitati a quell'annunzio, cominciarono a dar luogo
a pensieri più posati, la poverina si ricordò che quella
consolazione allora così vicina, di riveder la madre, una
consolazione così inaspettata poche ore prima, era stata
da lei espressamente implorata in quell'ore terribili, e
messa quasi come una condizione al voto. Fatemi tornar
salva con mia madre, aveva detto; e queste parole le ricomparvero
ora distinte nella memoria. Si confermò più
che mai nel proposito di mantener la promessa, e si fece
di nuovo, e più amaramente, scrupolo di quel povera
me! che le era scappato detto tra sé, nel primo momento.
Agnese infatti, quando si parlava di lei, era già poco
lontana. È facile pensare come la povera donna fosse rimasta,
a quell'invito così inaspettato, e a quella notizia,
necessariamente tronca e confusa, d'un pericolo, si poteva
dir, cessato, ma spaventoso; d'un caso terribile, che il
messo non sapeva né circostanziare né spiegare; e lei
non aveva a che attaccarsi per ispiegarlo da sé. Dopo es-
544
sersi cacciate le mani ne' capelli, dopo aver gridato più
volte: – ah Signore! ah Madonna! –, dopo aver fatte al
messo varie domande, alle quali questo non sapeva che
rispondere, era entrata in fretta e in furia nel baroccio,
continuando per la strada a esclamare e interrogare, senza
profitto. Ma, a un certo punto, aveva incontrato don
Abbondio che veniva adagio adagio, mettendo avanti, a
ogni passo, il suo bastone. Dopo un – oh! – di tutt'e due
le parti, lui s'era fermato, lei aveva fatto fermare, ed era
smontata; e s'eran tirati in disparte in un castagneto che
costeggiava la strada. Don Abbondio l'aveva ragguagliata
di ciò che aveva potuto sapere e dovuto vedere. La
cosa non era chiara; ma almeno Agnese fu assicurata
che Lucia era affatto in salvo; e respirò.
Dopo, don Abbondio era voluto entrare in un altro discorso,
e darle una lunga istruzione sulla maniera di regolarsi
con l'arcivescovo, se questo, com'era probabile,
avesse desiderato di parlar con lei e con la figliuola; e
soprattutto che non conveniva far parola del matrimonio...
Ma Agnese, accorgendosi che il brav'uomo non
parlava che per il suo proprio interesse, l'aveva piantato,
senza promettergli, anzi senza risolver nulla; ché aveva
tutt'altro da pensare. E s'era rimessa in istrada.
Finalmente il baroccio arriva, e si ferma alla casa del
sarto. Lucia s'alza precipitosamente; Agnese scende, e
dentro di corsa: sono nelle braccia l'una dell'altra. La
moglie del sarto, ch'era la sola che si trovava lì presente,
fa coraggio a tutt'e due, le acquieta, si rallegra con loro,
e poi, sempre discreta, le lascia sole, dicendo che anda-
545
va a preparare un letto per loro; che aveva il modo, senza
incomodarsi; ma che, in ogni caso, tanto lei, come
suo marito, avrebbero piuttosto voluto dormire in terra,
che lasciarle andare a cercare un ricovero altrove.
Passato quel primo sfogo d'abbracciamenti e di singhiozzi,
Agnese volle sapere i casi di Lucia, e questa si
mise affannosamente a raccontarglieli. Ma, come il lettore
sa, era una storia che nessuno la conosceva tutta; e
per Lucia stessa c'eran delle parti oscure, inesplicabili
affatto. E principalmente quella fatale combinazione
d'essersi la terribile carrozza trovata lì sulla strada, per
l'appunto quando Lucia vi passava per un caso straordinario:
su di che la madre e la figlia facevan cento congetture,
senza mai dar nel segno, anzi senza neppure andarci
vicino.
In quanto all'autor principale della trama, tanto l'una
che l'altra non potevano fare a meno di non pensare che
fosse don Rodrigo.
– Ah anima nera! ah tizzone d'inferno! – esclamava
Agnese: – ma verrà la sua ora anche per lui. Domeneddio
lo pagherà secondo il merito; e allora proverà anche
lui...
– No, no, mamma; no! – interruppe Lucia: – non gli
augurate di patire, non l'augurate a nessuno! Se sapeste
cosa sia patire! Se aveste provato! No, no! preghiamo
piuttosto Dio e la Madonna per lui: che Dio gli tocchi il
cuore, come ha fatto a quest'altro povero signore, ch'era
peggio di lui; e ora è un santo.
Il ribrezzo che Lucia provava nel tornare sopra me-
546
morie così recenti e così crudeli, la fece più d'una volta
restare a mezzo; più d'una volta disse che non le bastava
l'animo di continuare, e dopo molte lacrime, riprese la
parola a stento. Ma un sentimento diverso la tenne sospesa,
a un certo punto del racconto: quando fu al voto.
Il timore che la madre le desse dell'imprudente e della
precipitosa; e che, come aveva fatto nell'affare del matrimonio,
mettesse in campo qualche sua regola larga di
coscienza, e volesse fargliela trovar giusta per forza; o
che, povera donna, dicesse la cosa a qualcheduno in
confidenza, se non altro per aver lume e consiglio, e la
facesse così divenir pubblica, cosa che Lucia, solamente
a pensarci, si sentiva venire il viso rosso; anche una certa
vergogna della madre stessa, una ripugnanza inesplicabile
a entrare in quella materia; tutte queste cose insieme
fecero che nascose quella circostanza importante,
proponendosi di farne prima la confidenza al padre Cristoforo.
Ma come rimase allorché, domandando di lui, si
sentì rispondere che non c'era più, ch'era stato mandato
in un paese lontano lontano, in un paese che aveva un
certo nome!
– E Renzo? – disse Agnese.
– È in salvo, n'è vero? – disse ansiosamente Lucia.
– Questo è sicuro, perché tutti lo dicono; si tien per
certo che si sia ricoverato sul bergamasco; ma il luogo
proprio nessuno lo sa dire: e lui finora non ha mai fatto
saper nulla. Che non abbia ancora trovata la maniera.
– Ah, se è in salvo, sia ringraziato il Signore! – disse
Lucia; e cercava di cambiar discorso; quando il discorso
547
fu interrotto da una novità inaspettata: la comparsa del
cardinale arcivescovo.
Questo, tornato di chiesa, dove l'abbiam lasciato, sentito
dall'innominato che Lucia era arrivata, sana e salva,
era andato a tavola con lui, facendoselo sedere a destra,
in mezzo a una corona di preti, che non potevano saziarsi
di dare occhiate a quell'aspetto così ammansato senza
debolezza, così umiliato senza abbassamento, e di paragonarlo
con l'idea che da lungo tempo s'eran fatta del
personaggio.
Finito di desinare, loro due s'eran ritirati di nuovo insieme.
Dopo un colloquio che durò molto più del primo,
l'innominato era partito per il suo castello, su quella
stessa mula della mattina; e il cardinale, fatto chiamare
il curato, gli aveva detto che desiderava d'esser condotto
alla casa dov'era ricoverata Lucia.
– Oh! monsignore, – aveva risposto il curato, – non
s'incomodi: manderò io subito ad avvertire che venga
qui la giovine, la madre, se è arrivata, anche gli ospiti,
se monsignore li vuole, tutti quelli che desidera vossignoria
illustrissima.
– Desidero d'andar io a trovarli, – aveva replicato Federigo.
– Vossignoria illustrissima non deve incomodarsi:
manderò io subito a chiamarli: è cosa d'un momento, –
aveva insistito il curato guastamestieri (buon uomo del
resto), non intendendo che il cardinale voleva con quella
visita rendere onore alla sventura, all'innocenza, all'ospitalità
e al suo proprio ministero in un tempo. Ma,
548
avendo il superiore espresso di nuovo il medesimo desiderio,
l'inferiore s'inchinò e si mosse.
Quando i due personaggi furon veduti spuntar nella
strada, tutta la gente che c'era andò verso di loro; e in
pochi momenti n'accorse da ogni parte, camminando
loro ai fianchi chi poteva, e gli altri dietro, alla rinfusa.
Il curato badava a dire: – via, indietro, ritiratevi; ma!
ma! – Federigo gli diceva: – lasciateli fare, – e andava
avanti, ora alzando la mano a benedir la gente, ora abbassandola
ad accarezzare i ragazzi che gli venivan tra'
piedi. Così arrivarono alla casa, e c'entrarono: la folla rimase
ammontata al di fuori. Ma nella folla si trovava
anche il sarto, il quale era andato dietro come gli altri,
con gli occhi fissi e con la bocca aperta, non sapendo
dove si riuscirebbe. Quando vide quel dove inaspettato,
si fece far largo, pensate con che strepito, gridando e rigridando:
– lasciate passare chi ha da passare –; e entrò.
Agnese e Lucia sentirono un ronzìo crescente nella
strada; mentre pensavano cosa potesse essere, videro l'uscio
spalancarsi, e comparire il porporato col parroco.
– È quella? – domandò il primo al secondo; e, a un
cenno affermativo, andò verso Lucia, ch'era rimasta lì
con la madre, tutt'e due immobili e mute dalla sorpresa e
dalla vergogna. Ma il tono di quella voce, l'aspetto, il
contegno, e soprattutto le parole di Federigo l'ebbero subito
rianimate. – Povera giovine, – cominciò: – Dio ha
permesso che foste messa a una gran prova; ma v'ha anche
fatto vedere che non aveva levato l'occhio da voi,
che non v'aveva dimenticata. V'ha rimessa in salvo; e s'è
549
servito di voi per una grand'opera, per fare una gran misericordia
a uno, e per sollevar molti nello stesso tempo.
Qui comparve nella stanza la padrona, la quale, al rumore,
s'era affacciata anch'essa alla finestra, e avendo
veduto chi le entrava in casa, aveva sceso le scale, di
corsa, dopo essersi raccomodata alla meglio; e quasi
nello stesso tempo, entrò il sarto da un altr'uscio. Vedendo
avviato il discorso, andarono a riunirsi in un canto,
dove rimasero con gran rispetto. Il cardinale, salutatili
cortesemente, continuò a parlar con le donne, mescolando
ai conforti qualche domanda, per veder se nelle risposte
potesse trovar qualche congiuntura di far del
bene a chi aveva tanto patito.
– Bisognerebbe che tutti i preti fossero come vossignoria,
che tenessero un po' dalla parte de' poveri, e non
aiutassero a metterli in imbroglio, per cavarsene loro, –
disse Agnese, animata dal contegno così famigliare e
amorevole di Federigo, e stizzita dal pensare che il signor
don Abbondio, dopo aver sempre sacrificati gli altri,
pretendesse poi anche d'impedir loro un piccolo sfogo,
un lamento con chi era al di sopra di lui, quando, per
un caso raro, n'era venuta l'occasione.
– Dite pure tutto quel che pensate, – disse il cardinale:
– parlate liberamente.
– Voglio dire che, se il nostro signor curato avesse
fatto il suo dovere, la cosa non sarebbe andata così.
Ma facendole il cardinale nuove istanze perché si
spiegasse meglio, quella cominciò a trovarsi impicciata
a dover raccontare una storia nella quale aveva anch'es-
550
sa una parte che non si curava di far sapere, specialmente
a un tal personaggio. Trovò però il verso d'accomodarla
con un piccolo stralcio: raccontò del matrimonio
concertato, del rifiuto di don Abbondio, non lasciò fuori
il pretesto de' superiori che lui aveva messo in campo
(ah, Agnese!); e saltò all'attentato di don Rodrigo, e
come, essendo stati avvertiti, avevano potuto scappare.
– Ma sì, – soggiunse e concluse: – scappare per inciamparci
di nuovo. Se in vece il signor curato ci avesse detto
sinceramente la cosa, e avesse subito maritati i miei
poveri giovani, noi ce n'andavamo via subito, tutti insieme,
di nascosto, lontano, in luogo che né anche l'aria
non l'avrebbe saputo. Così s'è perduto tempo; ed è nato
quel che è nato.
– Il signor curato mi renderà conto di questo fatto, –
disse il cardinale.
– No, signore, no, signore, – disse subito Agnese: –
non ho parlato per questo: non lo gridi, perché già quel
che è stato è stato; e poi non serve a nulla: è un uomo
fatto così: tornando il caso, farebbe lo stesso.
Ma Lucia, non contenta di quella maniera di raccontar
la storia, soggiunse: – anche noi abbiamo fatto del
male: si vede che non era la volontà del Signore che la
cosa dovesse riuscire.
– Che male avete potuto far voi, povera giovine? –
disse Federigo.
Lucia, malgrado gli occhiacci che la madre cercava di
farle alla sfuggita, raccontò la storia del tentativo fatto
in casa di don Abbondio; e concluse dicendo: – abbiam
551
fatto male; e Dio ci ha gastigati.
– Prendete dalla sua mano i patimenti che avete sofferti,
e state di buon animo, – disse Federigo: – perché,
chi avrà ragione di rallegrarsi e di sperare, se non chi ha
patito, e pensa ad accusar se medesimo?
Domandò allora dove fosse il promesso sposo, e sentendo
da Agnese (Lucia stava zitta, con la testa e gli occhi
bassi) ch'era scappato dal suo paese, ne provò e ne
mostrò maraviglia e dispiacere; e volle sapere il perché.
Agnese raccontò alla meglio tutto quel poco che sapeva
della storia di Renzo.
– Ho sentito parlare di questo giovine, – disse il cardinale:
– ma come mai uno che si trovò involto in affari
di quella sorte, poteva essere in trattato di matrimonio
con una ragazza così?
– Era un giovine dabbene, – disse Lucia, facendo il
viso rosso, ma con voce sicura.
– Era un giovine quieto, fin troppo, – soggiunse
Agnese: – e questo lo può domandare a chi si sia, anche
al signor curato. Chi sa che imbroglio avranno fatto laggiù,
che cabale? I poveri, ci vuol poco a farli comparir
birboni.
– È vero pur troppo, – disse il cardinale: – m'informerò
di lui senza dubbio –: e fattosi dire nome e cognome
del giovine, ne prese l'appunto sur un libriccin di memorie.
Aggiunse poi che contava di portarsi al loro paese
tra pochi giorni, che allora Lucia potrebbe venir là senza
timore, e che intanto penserebbe lui a provvederla d'un
luogo dove potesse esser al sicuro, fin che ogni cosa
552
fosse accomodata per il meglio.
Si voltò quindi ai padroni di casa, che vennero subito
avanti. Rinnovò i ringraziamenti che aveva fatti fare dal
curato, e domandò se sarebbero stati contenti di ricoverare,
per que' pochi giorni, le ospiti che Dio aveva loro
mandate.
– Oh! sì signore, – rispose la donna, con un tono di
voce e con un viso ch'esprimeva molto più di quell'asciutta
risposta, strozzata dalla vergogna. Ma il marito,
messo in orgasmo dalla presenza d'un tale interrogatore,
dal desiderio di farsi onore in un'occasione di tanta importanza,
studiava ansiosamente qualche bella risposta.
Raggrinzò la fronte, torse gli occhi in traverso, strinse le
labbra, tese a tutta forza l'arco dell'intelletto, cercò, frugò,
sentì di dentro un cozzo d'idee monche e di mezze
parole: ma il momento stringeva; il cardinale accennava
già d'avere interpretato il silenzio: il pover'uomo aprì la
bocca, e disse: – si figuri! – Altro non gli volle venire.
Cosa, di cui non solo rimase avvilito sul momento; ma
sempre poi quella rimembranza importuna gli guastava
la compiacenza del grand'onore ricevuto. E quante volte,
tornandoci sopra, e rimettendosi col pensiero in quella
circostanza, gli venivano in mente, quasi per dispetto,
parole che tutte sarebbero state meglio di quell'insulso si
figuri! Ma, come dice un antico proverbio, del senno di
poi ne son piene le fosse.
Il cardinale partì, dicendo: – la benedizione del Signore
sia sopra questa casa.
Domandò poi la sera al curato come si sarebbe potuto
553
in modo convenevole ricompensare quell'uomo, che non
doveva esser ricco, dell'ospitalità costosa, specialmente
in que' tempi. Il curato rispose che, per verità, né i guadagni
della professione, né le rendite di certi campicelli,
che il buon sarto aveva del suo, non sarebbero bastate,
in quell'annata, a metterlo in istato d'esser liberale con
gli altri; ma che, avendo fatto degli avanzi negli anni addietro,
si trovava de' più agiati del contorno, e poteva far
qualche spesa di più, senza dissesto, come certo faceva
questa volentieri; e che, del rimanente, non ci sarebbe
stato verso di fargli accettare nessuna ricompensa.
– Avrà probabilmente, – disse il cardinale, – crediti
con gente che non può pagare.
– Pensi, monsignore illustrissimo: questa povera gente
paga con quel che le avanza della raccolta: l'anno
scorso, non avanzò nulla; in questo, tutti rimangono indietro
del necessario.
– Ebbene, – disse Federigo: – prendo io sopra di me
tutti que' debiti; e voi mi farete il piacere d'aver da lui la
nota delle partite, e di saldarle.
– Sarà una somma ragionevole.
– Tanto meglio: e avrete pur troppo di quelli ancor
più bisognosi, che non hanno debiti perché non trovan
credenza.
– Eh, pur troppo! Si fa quel che si può; ma come arrivare
a tutto, in tempi di questa sorte?
– Fate che lui li vesta a mio conto, e pagatelo bene.
Veramente, in quest'anno, mi par rubato tutto ciò che
non va in pane; ma questo è un caso particolare.
554
Non vogliam però chiudere la storia di quella giornata,
senza raccontar brevemente come la terminasse l'innominato.
Questa volta, la nuova della sua conversione l'aveva
preceduto nella valle; vi s'era subito sparsa, e aveva
messo per tutto uno sbalordimento, un'ansietà, un cruccio,
un susurro. Ai primi bravi, o servitori (era tutt'uno)
che vide, accennò che lo seguissero: e così di mano in
mano. Tutti venivan dietro, con una sospensione nuova,
e con la suggezione solita; finché, con un seguito sempre
crescente, arrivò al castello. Accennò a quelli che si
trovavan sulla porta, che gli venissero dietro con gli altri;
entrò nel primo cortile, andò verso il mezzo, e lì, essendo
ancora a cavallo, mise un suo grido tonante: era il
segno usato, al quale accorrevano tutti que' suoi che l'avessero
sentito. In un momento, quelli ch'erano sparsi
per il castello, vennero dietro alla voce, e s'univano ai
già radunati, guardando tutti il padrone.
– Andate ad aspettarmi nella sala grande, – disse loro;
e dall'alto della sua cavalcatura, gli stava a veder partire.
Ne scese poi, la menò lui stesso alla stalla, e andò dov'era
aspettato. Al suo apparire, cessò subito un gran bisbiglìo
che c'era; tutti si ristrinsero da una parte, lasciando
voto per lui un grande spazio della sala: potevano essere
una trentina.
L'innominato alzò la mano, come per mantener quel
silenzio improvviso; alzò la testa, che passava tutte
quelle della brigata, e disse: – ascoltate tutti, e nessuno
parli, se non è interrogato. Figliuoli! la strada per la qua-
555
le siamo andati finora, conduce nel fondo dell'inferno.
Non è un rimprovero ch'io voglia farvi, io che sono
avanti a tutti, il peggiore di tutti; ma sentite ciò che v'ho
da dire. Dio misericordioso m'ha chiamato a mutar vita;
e io la muterò, l'ho già mutata: così faccia con tutti voi.
Sappiate dunque, e tenete per fermo che son risoluto di
prima morire che far più nulla contro la sua santa legge.
Levo a ognun di voi gli ordini scellerati che avete da
me; voi m'intendete; anzi vi comando di non far nulla di
ciò che v'era comandato. E tenete per fermo ugualmente,
che nessuno, da qui avanti, potrà far del male con la
mia protezione, al mio servizio. Chi vuol restare a questi
patti, sarà per me come un figliuolo: e mi troverei contento
alla fine di quel giorno, in cui non avessi mangiato
per satollar l'ultimo di voi, con l'ultimo pane che mi rimanesse
in casa. Chi non vuole, gli sarà dato quello che
gli è dovuto di salario, e un regalo di più: potrà andarsene;
ma non metta più piede qui: quando non fosse per
mutar vita; che per questo sarà sempre ricevuto a braccia
aperte. Pensateci questa notte: domattina vi chiamerò,
a uno a uno, a darmi la risposta; e allora vi darò nuovi
ordini. Per ora, ritiratevi, ognuno al suo posto. E Dio
che ha usato con me tanta misericordia, vi mandi il buon
pensiero.
Qui finì, e tutto rimase in silenzio. Per quanto vari e
tumultuosi fossero i pensieri che ribollivano in que' cervellacci,
non ne apparve di fuori nessun segno. Erano
avvezzi a prender la voce del loro signore come la manifestazione
d'una volontà con la quale non c'era da ripete-
556
re: e quella voce, annunziando che la volontà era mutata,
non dava punto indizio che fosse indebolita. A nessuno
di loro passò neppur per la mente che, per esser lui
convertito, si potesse prendergli il sopravvento, rispondergli
come a un altr'uomo. Vedevano in lui un santo,
ma un di que' santi che si dipingono con la testa alta, e
con la spada in pugno. Oltre il timore, avevano anche
per lui (principalmente quelli ch'eran nati sul suo, ed
erano una gran parte) un'affezione come d'uomini ligi;
avevan poi tutti una benevolenza d'ammirazione; e alla
sua presenza sentivano una specie di quella, dirò pur
così, verecondia, che anche gli animi più zotici e più petulanti
provano davanti a una superiorità che hanno già
riconosciuta. Le cose poi che allora avevan sentite da
quella bocca, erano bensì odiose a' loro orecchi, ma non
false né affatto estranee ai loro intelletti: se mille volte
se n'eran fatti beffe, non era già perché non le credessero,
ma per prevenir con le beffe la paura che gliene sarebbe
venuta, a pensarci sul serio. E ora, a veder l'effetto
di quella paura in un animo come quello del loro padrone,
chi più, chi meno, non ce ne fu uno che non gli se
n'attaccasse, almeno per qualche tempo. S'aggiunga a
tutto ciò, che quelli tra loro che, trovandosi la mattina
fuor della valle, avevan risaputa per i primi la gran nuova,
avevano insieme veduto, e avevano anche riferito la
gioia, la baldanza della popolazione, l'amore e la venerazione
per l'innominato, ch'erano entrati in luogo dell'antico
odio e dell'antico terrore. Di maniera che, nell'uomo
che avevan sempre riguardato, per dir così, di
557
basso in alto, anche quando loro medesimi erano in gran
parte la sua forza, vedevano ora la maraviglia, l'idolo
d'una moltitudine; lo vedevano al di sopra degli altri,
ben diversamente di prima, ma non meno; sempre fuori
della schiera comune, sempre capo.
Stavano adunque sbalorditi, incerti l'uno dell'altro, e
ognun di sé. Chi si rodeva, chi faceva disegni del dove
sarebbe andato a cercar ricovero e impiego; chi s'esaminava
se avrebbe potuto adattarsi a diventar galantuomo;
chi anche, tocco da quelle parole, se ne sentiva una certa
inclinazione; chi, senza risolver nulla, proponeva di prometter
tutto a buon conto, di rimanere intanto a mangiare
quel pane offerto così di buon cuore, e allora così
scarso, e d'acquistar tempo: nessuno fiatò. E quando
l'innominato, alla fine delle sue parole, alzò di nuovo
quella mano imperiosa per accennar che se n'andassero,
quatti quatti, come un branco di pecore, tutti insieme se
la batterono. Uscì anche lui, dietro a loro, e, piantatosi
prima nel mezzo del cortile, stette a vedere al barlume
come si sbrancassero, e ognuno s'avviasse al suo posto.
Salito poi a prendere una sua lanterna, girò di nuovo i
cortili, i corridoi, le sale, visitò tutte l'entrature, e, quando
vide ch'era tutto quieto, andò finalmente a dormire.
Sì, a dormire; perché aveva sonno.
Affari intralciati, e insieme urgenti, per quanto ne fosse
sempre andato in cerca, non se n'era mai trovati addosso
tanti, in nessuna congiuntura, come allora; eppure
aveva sonno. I rimorsi che gliel avevan levato la notte
avanti, non che essere acquietati, mandavano anzi grida
558
più alte, più severe, più assolute; eppure aveva sonno.
L'ordine, la specie di governo stabilito là dentro da lui in
tant'anni, con tante cure, con un tanto singolare accoppiamento
d'audacia e di perseveranza, ora l'aveva lui
medesimo messo in forse, con poche parole; la dipendenza
illimitata di que' suoi, quel loro esser disposti a
tutto, quella fedeltà da masnadieri, sulla quale era avvezzo
da tanto tempo a riposare, l'aveva ora smossa lui
medesimo; i suoi mezzi, gli aveva fatti diventare un
monte d'imbrogli, s'era messa la confusione e l'incertezza
in casa; eppure aveva sonno.
Andò dunque in camera, s'accostò a quel letto in cui
la notte avanti aveva trovate tante spine; e vi s'inginocchiò
accanto, con l'intenzione di pregare. Trovò in fatti
in un cantuccio riposto e profondo della mente, le preghiere
ch'era stato ammaestrato a recitar da bambino;
cominciò a recitarle; e quelle parole, rimaste lì tanto
tempo ravvolte insieme, venivano l'una dopo l'altra
come sgomitolandosi. Provava in questo un misto di
sentimenti indefinibile; una certa dolcezza in quel ritorno
materiale all'abitudini dell'innocenza; un inasprimento
di dolore al pensiero dell'abisso che aveva messo tra
quel tempo e questo; un ardore d'arrivare, con opere di
espiazione, a una coscienza nuova, a uno stato il più vicino
all'innocenza, a cui non poteva tornare; una riconoscenza,
una fiducia in quella misericordia che lo poteva
condurre a quello stato, e che gli aveva già dati tanti segni
di volerlo. Rizzatosi poi, andò a letto, e s'addormentò
immediatamente.
559
Così terminò quella giornata, tanto celebre ancora
quando scriveva il nostro anonimo; e ora, se non era lui,
non se ne saprebbe nulla, almeno de' particolari; giacché
il Ripamonti e il Rivola, citati di sopra, non dicono se
non che quel sì segnalato tiranno, dopo un abboccamento
con Federigo, mutò mirabilmente vita, e per sempre.
E quanti son quelli che hanno letto i libri di que' due?
Meno ancora di quelli che leggeranno il nostro. E chi sa
se, nella valle stessa, chi avesse voglia di cercarla, e l'abilità
di trovarla, sarà rimasta qualche stracca e confusa
tradizione del fatto? Son nate tante cose da quel tempo
in poi!
560
CAPITOLO XXV
Il giorno seguente, nel paesetto di Lucia e in tutto il
territorio di Lecco, non si parlava che di lei, dell'innominato,
dell'arcivescovo e d'un altro tale, che, quantunque
gli piacesse molto d'andar per le bocche degli uomini,
n'avrebbe, in quella congiuntura, fatto volentieri di
meno: vogliam dire il signor don Rodrigo.
Non già che prima d'allora non si parlasse de' fatti
suoi; ma eran discorsi rotti, segreti: bisognava che due si
conoscessero bene bene tra di loro, per aprirsi sur un
tale argomento. E anche, non ci mettevano tutto il sentimento
di che sarebbero stati capaci: perché gli uomini,
generalmente parlando, quando l'indegnazione non si
possa sfogare senza grave pericolo, non solo dimostran
meno, o tengono affatto in sé quella che sentono, ma ne
senton meno in effetto. Ma ora, chi si sarebbe tenuto
d'informarsi, e di ragionare d'un fatto così strepitoso, in
cui s'era vista la mano del cielo, e dove facevan buona
figura due personaggi tali? uno, in cui un amore della
giustizia tanto animoso andava unito a tanta autorità;
l'altro, con cui pareva che la prepotenza in persona si
fosse umiliata, che la braverìa fosse venuta, per dir così,
a render l'armi, e a chiedere il riposo. A tali paragoni, il
signor don Rodrigo diveniva un po' piccino. Allora si
561
capiva da tutti cosa fosse tormentar l'innocenza per poterla
disonorare, perseguitarla con un'insistenza così
sfacciata, con sì atroce violenza, con sì abbominevoli insidie.
Si faceva, in quell'occasione, una rivista di tant'altre
prodezze di quel signore: e su tutto la dicevan come
la sentivano, incoraggiti ognuno dal trovarsi d'accordo
con tutti. Era un susurro, un fremito generale; alla larga
però, per ragione di tutti que' bravi che colui aveva d'intorno.
Una buona parte di quest'odio pubblico cadeva ancora
sui suoi amici e cortigiani. Si rosolava bene il signor podestà,
sempre sordo e cieco e muto sui fatti di quel tiranno;
ma alla lontana, anche lui, perché, se non aveva i
bravi, aveva i birri. Col dottor Azzecca-garbugli, che
non aveva se non chiacchiere e cabale, e con altri cortigianelli
suoi pari, non s'usava tanti riguardi: eran mostrati
a dito, e guardati con occhi torti; di maniera che,
per qualche tempo, stimaron bene di non farsi veder per
le strade.
Don Rodrigo, fulminato da quella notizia così impensata,
così diversa dall'avviso che aspettava di giorno in
giorno, di momento in momento, stette rintanato nel suo
palazzotto, solo co' suoi bravi, a rodersi, per due giorni;
il terzo, partì per Milano. Se non fosse stato altro che
quel mormoracchiare della gente, forse, poiché le cose
erano andate tant'avanti, sarebbe rimasto apposta per affrontarlo,
anzi per cercar l'occasione di dare un esempio
a tutti sopra qualcheduno de' più arditi; ma chi lo cacciò,
fu l'essersi saputo per certo, che il cardinale veniva an-
562
che da quelle parti. Il conte zio, il quale di tutta quella
storia non sapeva se non quel che gli aveva detto Attilio,
avrebbe certamente preteso che, in una congiuntura simile,
don Rodrigo facesse una gran figura, e avesse in
pubblico dal cardinale le più distinte accoglienze: ora,
ognun vede come ci fosse incamminato. L'avrebbe preteso,
e se ne sarebbe fatto render conto minutamente;
perché era un'occasione importante di far vedere in che
stima fosse tenuta la famiglia da una primaria autorità.
Per levarsi da un impiccio così noioso, don Rodrigo, alzatosi
una mattina prima del sole, si mise in una carrozza,
col Griso e con altri bravi, di fuori, davanti e di dietro;
e, lasciato l'ordine che il resto della servitù venisse
poi in seguito, partì come un fuggitivo, come (ci sia un
po' lecito di sollevare i nostri personaggi con qualche illustre
paragone), come Catilina da Roma, sbuffando, e
giurando di tornar ben presto, in altra comparsa, a far le
sue vendette.
Intanto, il cardinale veniva visitando, a una per giorno,
le parrocchie del territorio di Lecco. Il giorno in cui
doveva arrivare a quella di Lucia, già una gran parte degli
abitanti erano andati sulla strada a incontrarlo. All'entrata
del paese, proprio accanto alla casetta delle nostre
due donne, c'era un arco trionfale, costrutto di stili
per il ritto, e di pali per il traverso, rivestito di paglia e
di borraccina, e ornato di rami verdi di pugnitopo e d'agrifoglio,
distinti di bacche scarlatte; la facciata della
chiesa era parata di tappezzerie; al davanzale d'ogni finestra
pendevano coperte e lenzoli distesi, fasce di bam-
563
bini disposte a guisa di pendoni; tutto quel poco necessario
che fosse atto a fare, o bene o male, figura di superfluo.
Verso le ventidue, ch'era l'ora in cui s'aspettava
il cardinale, quelli ch'eran rimasti in casa, vecchi, donne
e fanciulli la più parte, s'avviarono anche loro a incontrarlo,
parte in fila, parte in truppa, preceduti da don Abbondio,
uggioso in mezzo a tanta festa, e per il fracasso
che lo sbalordiva, e per il brulicar della gente innanzi e
indietro, che, come andava ripetendo, gli faceva girar la
testa, e per il rodìo segreto che le donne avesser potuto
cicalare, e dovesse toccargli a render conto del matrimonio.
Quand'ecco si vede spuntare il cardinale, o per dir
meglio, la turba in mezzo a cui si trovava nella sua lettiga,
col suo seguito d'intorno; perché di tutto questo non
si vedeva altro che un indizio in aria, al di sopra di tutte
le teste, un pezzo della croce portata dal cappellano che
cavalcava una mula. La gente che andava con don Abbondio,
s'affrettò alla rinfusa, a raggiunger quell'altra: e
lui, dopo aver detto, tre e quattro volte: – adagio; in fila;
cosa fate? – si voltò indispettito; e seguitando a borbottare:
– è una babilonia, è una babilonia, – entrò in chiesa,
intanto ch'era vota; e stette lì ad aspettare.
Il cardinale veniva avanti, dando benedizioni con la
mano, e ricevendone dalle bocche della gente, che quelli
del seguito avevano un bel da fare a tenere un po' indietro.
Per esser del paese di Lucia, avrebbe voluto quella
gente fare all'arcivescovo dimostrazioni straordinarie;
ma la cosa non era facile, perché era uso che, per tutto
564
dove arrivava, tutti facevano più che potevano. Già sul
principio stesso del suo pontificato, nel primo solenne
ingresso in duomo, la calca e l'impeto della gente addosso
a lui era stato tale, da far temere della sua vita; e alcuni
gentiluomini che gli eran più vicini, avevano sfoderate
le spade, per atterrire e respinger la folla. Tanto c'era
in que' costumi di scomposto e di violento, che, anche
nel far dimostrazioni di benevolenza a un vescovo in
chiesa, e nel moderarle, si dovesse andar vicino all'ammazzare.
E quella difesa non sarebbe forse bastata, se il
maestro e il sottomaestro delle cerimonie, un Clerici e
un Picozzi, giovani preti che stavan bene di corpo e d'animo,
non l'avessero alzato sulle braccia, e portato di
peso, dalla porta fino all'altar maggiore. D'allora in poi,
in tante visite episcopali ch'ebbe a fare, il primo entrar
nella chiesa si può senza scherzo contarlo tra le sue pastorali
fatiche, e qualche volta, tra i pericoli passati da
lui.
Entrò anche in questa come poté; andò all'altare e,
dopo essere stato alquanto in orazione, fece, secondo il
suo solito, un piccol discorso al popolo, sul suo amore
per loro, sul suo desiderio della loro salvezza, e come
dovessero disporsi alle funzioni del giorno dopo. Ritiratosi
poi nella casa del parroco, tra gli altri discorsi, gli
domandò informazione di Renzo. Don Abbondio disse
ch'era un giovine un po' vivo, un po' testardo, un po' collerico.
Ma, a più particolari e precise domande, dovette
rispondere ch'era un galantuomo, e che anche lui non sapeva
capire come, in Milano, avesse potuto fare tutte
565
quelle diavolerie che avevan detto.
– In quanto alla giovine, – riprese il cardinale, – pare
anche a voi che possa ora venir sicuramente a dimorare
in casa sua?
– Per ora, – rispose don Abbondio, – può venire e stare,
come vuole: dico, per ora; ma, – soggiunse poi con
un sospiro, – bisognerebbe che vossignoria illustrissima
fosse sempre qui, o almeno vicino.
– Il Signore è sempre vicino, – disse il cardinale: –
del resto, penserò io a metterla al sicuro –. E diede subito
ordine che, il giorno dopo, si spedisse di buon'ora la
lettiga, con una scorta, a prender le due donne.
Don Abbondio uscì di lì tutto contento che il cardinale
gli avesse parlato de' due giovani, senza chiedergli
conto del suo rifiuto di maritarli. "Dunque non sa niente,
– diceva tra sé: – Agnese è stata zitta: miracolo! È vero
che s'hanno a tornare a vedere; ma le daremo un'altra
istruzione, le daremo". E non sapeva, il pover'uomo, che
Federigo non era entrato in quell'argomento, appunto
perché intendeva di parlargliene a lungo, in tempo più
libero; e, prima di dargli ciò che gli era dovuto, voleva
sentire anche le sue ragioni.
Ma i pensieri del buon prelato per metter Lucia al sicuro
eran divenuti inutili: dopo che l'aveva lasciata, eran
nate delle cose, che dobbiamo raccontare.
Le due donne, in que' pochi giorni ch'ebbero a passare
nella casuccia ospitale del sarto, avevan ripreso, per
quanto avevan potuto, ognuna il suo antico tenor di vita.
Lucia aveva subito chiesto da lavorare; e, come aveva
566
fatto nel monastero, cuciva, cuciva, ritirata in una stanzina,
lontano dagli occhi della gente. Agnese andava un
po' fuori, un po' lavorava in compagnia della figlia. I
loro discorsi eran tanto più tristi, quanto più affettuosi:
tutt'e due eran preparate a una separazione; giacché la
pecora non poteva tornare a star così vicino alla tana del
lupo: e quando, quale, sarebbe il termine di questa separazione?
L'avvenire era oscuro, imbrogliato: per una di
loro principalmente. Agnese tanto ci andava facendo
dentro le sue congetture allegre: che Renzo finalmente,
se non gli era accaduto nulla di sinistro, dovrebbe presto
dar le sue nuove; e se aveva trovato da lavorare e da stabilirsi,
se (e come dubitarne?) stava fermo nelle sue promesse,
perché non si potrebbe andare a star con lui? E di
tali speranze, ne parlava e ne riparlava alla figlia, per la
quale non saprei dire se fosse maggior dolore il sentire,
o pena il rispondere. Il suo gran segreto l'aveva sempre
tenuto in sé; e, inquietata bensì dal dispiacere di fare a
una madre così buona un sotterfugio, che non era il primo;
ma trattenuta, come invincibilmente, dalla vergogna
e da' vari timori che abbiam detto di sopra, andava d'oggi
in domani, senza dir nulla. I suoi disegni eran ben diversi
da quelli della madre, o, per dir meglio, non n'aveva;
s'era abbandonata alla Provvidenza. Cercava dunque
di lasciar cadere, o di stornare quel discorso; o diceva,
in termini generali, di non aver più speranza, né desiderio
di cosa di questo mondo, fuorché di poter presto riunirsi
con sua madre; le più volte, il pianto veniva opportunamente
a troncar le parole.
567
– Sai perché ti par così? – diceva Agnese: – perché
hai tanto patito, e non ti par vero che la possa voltarsi in
bene. Ma lascia fare al Signore; e se... Lascia che si
veda un barlume, appena un barlume di speranza; e allora
mi saprai dire se non pensi più a nulla –. Lucia baciava
la madre, e piangeva.
Del resto, tra loro e i loro ospiti era nata subito una
grand'amicizia: e dove nascerebbe, se non tra beneficati
e benefattori, quando gli uni e gli altri son buona gente?
Agnese specialmente faceva di gran chiacchiere con la
padrona. Il sarto poi dava loro un po' di svago con delle
storie, e con de' discorsi morali: e, a desinare soprattutto,
aveva sempre qualche bella cosa da raccontare, di
Bovo d'Antona o de' Padri del deserto.
Poco distante da quel paesetto, villeggiava una coppia
d'alto affare; don Ferrante e donna Prassede: il casato, al
solito, nella penna dell'anonimo. Era donna Prassede
una vecchia gentildonna molto inclinata a far del bene:
mestiere certamente il più degno che l'uomo possa esercitare;
ma che pur troppo può anche guastare, come tutti
gli altri. Per fare il bene, bisogna conoscerlo; e, al pari
d'ogni altra cosa, non possiamo conoscerlo che in mezzo
alle nostre passioni, per mezzo de' nostri giudizi, con le
nostre idee; le quali bene spesso stanno come possono.
Con l'idee donna Prassede si regolava come dicono che
si deve far con gli amici: n'aveva poche; ma a quelle poche
era molto affezionata. Tra le poche, ce n'era per disgrazia
molte delle storte; e non eran quelle che le fossero
men care. Le accadeva quindi, o di proporsi per bene
568
ciò che non lo fosse, o di prender per mezzi, cose che
potessero piuttosto far riuscire dalla parte opposta, o di
crederne leciti di quelli che non lo fossero punto, per
una certa supposizione in confuso, che chi fa più del suo
dovere possa far più di quel che avrebbe diritto; le accadeva
di non vedere nel fatto ciò che c'era di reale, o di
vederci ciò che non c'era; e molte altre cose simili, che
possono accadere, e che accadono a tutti, senza eccettuarne
i migliori; ma a donna Prassede, troppo spesso e,
non di rado, tutte in una volta.
Al sentire il gran caso di Lucia, e tutto ciò che, in
quell'occasione, si diceva della giovine, le venne la curiosità
di vederla; e mandò una carrozza, con un vecchio
bracciere, a prender la madre e la figlia. Questa si ristringeva
nelle spalle, e pregava il sarto, il quale aveva
fatta loro l'imbasciata, che trovasse maniera di scusarla.
Finché s'era trattato di gente alla buona che cercava di
conoscer la giovine del miracolo, il sarto le aveva reso
volentieri un tal servizio; ma in questo caso, il rifiuto gli
pareva una specie di ribellione. Fece tanti versi, tant'esclamazioni,
disse tante cose: e che non si faceva così, e
ch'era una casa grande, e che ai signori non si dice di no,
e che poteva esser la loro fortuna, e che la signora donna
Prassede, oltre il resto, era anche una santa; tante cose
insomma, che Lucia si dovette arrendere: molto più che
Agnese confermava tutte quelle ragioni con altrettanti –
sicuro, sicuro.
Arrivate davanti alla signora, essa fece loro grand'accoglienza,
e molte congratulazioni; interrogò, consigliò:
569
il tutto con una certa superiorità quasi innata, ma corretta
da tante espressioni umili, temperata da tanta premura,
condita di tanta spiritualità, che, Agnese quasi subito,
Lucia poco dopo, cominciarono a sentirsi sollevate dal
rispetto opprimente che da principio aveva loro incusso
quella signorile presenza; anzi ci trovarono una certa attrattiva.
E per venire alle corte, donna Prassede, sentendo
che il cardinale s'era incaricato di trovare a Lucia un
ricovero, punta dal desiderio di secondare e di prevenire
a un tratto quella buona intenzione, s'esibì di prender la
giovine in casa, dove, senz'essere addetta ad alcun servizio
particolare, potrebbe, a piacer suo, aiutar l'altre donne
ne' loro lavori. E soggiunse che penserebbe lei a darne
parte a monsignore.
Oltre il bene chiaro e immediato che c'era in un'opera
tale, donna Prassede ce ne vedeva, e se ne proponeva un
altro, forse più considerabile, secondo lei; di raddirizzare
un cervello, di metter sulla buona strada chi n'aveva
gran bisogno. Perché, fin da quando aveva sentito la prima
volta parlar di Lucia, s'era subito persuasa che una
giovine la quale aveva potuto promettersi a un poco di
buono, a un sedizioso, a uno scampaforca in somma,
qualche magagna, qualche pecca nascosta la doveva
avere. Dimmi chi pratichi, e ti dirò chi sei. La vista di
Lucia aveva confermata quella persuasione. Non che, in
fondo, come si dice, non le paresse una buona giovine;
ma c'era molto da ridire. Quella testina bassa, col mento
inchiodato sulla fontanella della gola, quel non rispondere,
o risponder secco secco, come per forza, potevano
570
indicar verecondia; ma denotavano sicuramente molta
caparbietà: non ci voleva molto a indovinare che quella
testina aveva le sue idee. E quell'arrossire ogni momento,
e quel rattenere i sospiri... Due occhioni poi, che a
donna Prassede non piacevan punto. Teneva essa per
certo, come se lo sapesse di buon luogo, che tutte le
sciagure di Lucia erano una punizione del cielo per la
sua amicizia con quel poco di buono, e un avviso per far
che se ne staccasse affatto; e stante questo, si proponeva
di cooperare a un così buon fine. Giacché, come diceva
spesso agli altri e a se stessa, tutto il suo studio era di secondare
i voleri del cielo: ma faceva spesso uno sbaglio
grosso, ch'era di prender per cielo il suo cervello. Però,
della seconda intenzione che abbiam detto, si guardò
bene di darne il minimo indizio. Era una delle sue massime
questa, che, per riuscire a far del bene alla gente, la
prima cosa, nella maggior parte de' casi, è di non metterli
a parte del disegno.
La madre e la figlia si guardarono in viso. Nella dolorosa
necessità di dividersi, l'esibizione parve a tutt'e due
da accettarsi, se non altro per esser quella villa così vicina
al loro paesetto: per cui, alla peggio de' peggi, si ravvicinerebbero
e potrebbero trovarsi insieme, alla prossima
villeggiatura. Visto, l'una negli occhi dell'altra, il
consenso, si voltaron tutt'e due a donna Prassede con
quel ringraziare che accetta. Essa rinnovò le gentilezze e
le promesse, e disse che manderebbe subito una lettera
da presentare a monsignore.
Partite le donne, la lettera se la fece distendere da don
571
Ferrante, di cui, per esser letterato, come diremo più in
particolare, si serviva per segretario, nell'occasioni d'importanza.
Trattandosi d'una di questa sorte, don Ferrante
ci mise tutto il suo sapere, e, consegnando la minuta da
copiare alla consorte, le raccomandò caldamente l'ortografia;
ch'era una delle molte cose che aveva studiate, e
delle poche sulle quali avesse lui il comando in casa.
Donna Prassede copiò diligentissimamente, e spedì la
lettera alla casa del sarto. Questo fu due o tre giorni prima
che il cardinale mandasse la lettiga per ricondur le
donne al loro paese.
Arrivate, smontarono alla casa parrocchiale, dove si
trovava il cardinale. C'era ordine d'introdurle subito: il
cappellano, che fu il primo a vederle, l'eseguì, trattenendole
solo quant'era necessario per dar loro, in fretta in
fretta, un po' d'istruzione sul cerimoniale da usarsi con
monsignore, e sui titoli da dargli; cosa che soleva fare,
ogni volta che lo potesse di nascosto a lui. Era per il pover'uomo
un tormento continuo il vedere il poco ordine
che regnava intorno al cardinale, su quel particolare: –
tutto, – diceva con gli altri della famiglia, – per la troppa
bontà di quel benedett'uomo; per quella gran famigliarità
–. E raccontava d'aver perfino sentito più d'una volta
co' suoi orecchi, rispondergli: messer sì, e messer no.
Stava in quel momento il cardinale discorrendo con
don Abbondio, sugli affari della parrocchia: dimodoché
questo non ebbe campo di dare anche lui, come avrebbe
desiderato, le sue istruzioni alle donne. Solo, nel passar
loro accanto, mentre usciva, e quelle venivano avanti,
572
poté dar loro d'occhio, per accennare ch'era contento di
loro, e che continuassero, da brave, a non dir nulla.
Dopo le prime accoglienze da una parte, e i primi inchini
dall'altra, Agnese si cavò di seno la lettera, e la
presentò al cardinale, dicendo: – è della signora donna
Prassede, la quale dice che conosce molto vossignoria
illustrissima, monsignore; come naturalmente, tra loro
signori grandi, si devon conoscer tutti. Quand'avrà letto,
vedrà.
– Bene, – disse Federigo, letto che ebbe, e ricavato il
sugo del senso da' fiori di don Ferrante. Conosceva
quella casa quanto bastasse per esser certo che Lucia
c'era invitata con buona intenzione, e che lì sarebbe sicura
dall'insidie e dalla violenza del suo persecutore.
Che concetto avesse della testa di donna Prassede, non
n'abbiam notizia positiva. Probabilmente, non era quella
la persona che avrebbe scelta a un tal intento; ma, come
abbiam detto o fatto intendere altrove, non era suo costume
di disfar le cose che non toccavano a lui, per rifarle
meglio.
– Prendete in pace anche questa separazione, e l'incertezza
in cui vi trovate, – soggiunse poi: – confidate
che sia per finir presto, e che il Signore voglia guidar le
cose a quel termine a cui pare che le avesse indirizzate;
ma tenete per certo che quello che vorrà Lui, sarà il meglio
per voi –. Diede a Lucia in particolare qualche altro
ricordo amorevole; qualche altro conforto a tutt'e due; le
benedisse, e le lasciò andare. Appena fuori, si trovarono
addosso uno sciame d'amici e d'amiche, tutto il comune,
573
si può dire, che le aspettava, e le condusse a casa, come
in trionfo. Era tra tutte quelle donne una gara di congratularsi,
di compiangere, di domandare; e tutte esclamavano
dal dispiacere, sentendo che Lucia se n'anderebbe
il giorno dopo. Gli uomini gareggiavano nell'offrir servizi;
ognuno voleva star quella notte a far la guardia alla
casetta. Sul qual fatto, il nostro anonimo credé bene di
formare un proverbio: volete aver molti in aiuto? cercate
di non averne bisogno.
Tante accoglienze confondevano e sbalordivano Lucia:
Agnese non s'imbrogliava così per poco. Ma in sostanza
fecero bene anche a Lucia, distraendola alquanto
da' pensieri e dalle rimembranze che, pur troppo, anche
in mezzo al frastono, le si risvegliavano, su quell'uscio,
in quelle stanzucce, alla vista d'ogni oggetto.
Al tocco della campana che annunziava vicino il cominciar
delle funzioni, tutti si mossero verso la chiesa, e
fu per le nostre donne un'altra passeggiata trionfale.
Terminate le funzioni, don Abbondio, ch'era corso a
vedere se Perpetua aveva ben disposto ogni cosa per il
desinare, fu chiamato dal cardinale. Andò subito dal
grand'ospite, il quale, lasciatolo venir vicino, – signor
curato, – cominciò; e quelle parole furon dette in maniera,
da dover capire, ch'erano il principio d'un discorso
lungo e serio: – signor curato; perché non avete voi unita
in matrimonio quella povera Lucia col suo promesso
sposo?
"Hanno votato il sacco stamattina coloro", pensò don
Abbondio; e rispose borbottando: – monsignore illu-
574
strissimo avrà ben sentito parlare degli scompigli che
son nati in quell'affare: è stata una confusione tale, da
non poter, neppure al giorno d'oggi, vederci chiaro:
come anche vossignoria illustrissima può argomentare
da questo, che la giovine è qui, dopo tanti accidenti,
come per miracolo; e il giovine, dopo altri accidenti,
non si sa dove sia.
– Domando, – riprese il cardinale, – se è vero che,
prima di tutti codesti casi, abbiate rifiutato di celebrare
il matrimonio, quando n'eravate richiesto, nel giorno fissato;
e il perché.
– Veramente... se vossignoria illustrissima sapesse...
che intimazioni... che comandi terribili ho avuti di non
parlare... – E restò lì senza concludere, in un cert'atto, da
far rispettosamente intendere che sarebbe indiscrezione
il voler saperne di più.
– Ma! – disse il cardinale, con voce e con aria grave
fuor del consueto: – è il vostro vescovo che, per suo dovere
e per vostra giustificazione, vuol saper da voi il
perché non abbiate fatto ciò che, nella via regolare, era
obbligo vostro di fare.
– Monsignore, – disse don Abbondio, facendosi piccino
piccino, – non ho già voluto dire... Ma m'è parso
che, essendo cose intralciate, cose vecchie e senza rimedio,
fosse inutile di rimestare... Però, però, dico... so che
vossignoria illustrissima non vuol tradire un suo povero
parroco. Perché vede bene, monsignore; vossignoria illustrissima
non può esser per tutto; e io resto qui esposto...
Però, quando Lei me lo comanda, dirò, dirò tutto.
575
– Dite: io non vorrei altro che trovarvi senza colpa.
Allora don Abbondio si mise a raccontare la dolorosa
storia; ma tacque il nome principale, e vi sostituì: un
gran signore; dando così alla prudenza tutto quel poco
che si poteva, in una tale stretta.
– E non avete avuto altro motivo? – domandò il cardinale,
quando don Abbondio ebbe finito.
– Ma forse non mi sono spiegato abbastanza, – rispose
questo: – sotto pena della vita, m'hanno intimato di
non far quel matrimonio.
– E vi par codesta una ragion bastante, per lasciar d'adempire
un dovere preciso?
– Io ho sempre cercato di farlo, il mio dovere, anche
con mio grave incomodo, ma quando si tratta della
vita...
– E quando vi siete presentato alla Chiesa, – disse,
con accento ancor più grave, Federigo, – per addossarvi
codesto ministero, v'ha essa fatto sicurtà della vita? V'ha
detto che i doveri annessi al ministero fossero liberi da
ogni ostacolo, immuni da ogni pericolo? O v'ha detto
forse che dove cominciasse il pericolo, ivi cesserebbe il
dovere? O non v'ha espressamente detto il contrario?
Non v'ha avvertito che vi mandava come un agnello tra i
lupi? Non sapevate voi che c'eran de' violenti, a cui potrebbe
dispiacere ciò che a voi sarebbe comandato?
Quello da Cui abbiam la dottrina e l'esempio, ad imitazione
di Cui ci lasciam nominare e ci nominiamo pastori,
venendo in terra a esercitarne l'ufizio, mise forse per
condizione d'aver salva la vita? E per salvarla, per con-
576
servarla, dico, qualche giorno di più sulla terra, a spese
della carità e del dovere, c'era bisogno dell'unzione santa,
dell'imposizion delle mani, della grazia del sacerdozio?
Basta il mondo a dar questa virtù, a insegnar questa
dottrina. Che dico? oh vergogna! il mondo stesso la rifiuta:
il mondo fa anch'esso le sue leggi, che prescrivono
il male come il bene; ha il suo vangelo anch'esso, un
vangelo di superbia e d'odio; e non vuol che si dica che
l'amore della vita sia una ragione per trasgredirne i comandamenti.
Non lo vuole; ed è ubbidito. E noi! noi figli
e annunziatori della promessa! Che sarebbe la Chiesa,
se codesto vostro linguaggio fosse quello di tutti i
vostri confratelli? Dove sarebbe, se fosse comparsa nel
mondo con codeste dottrine?
Don Abbondio stava a capo basso: il suo spirito si
trovava tra quegli argomenti, come un pulcino negli artigli
del falco, che lo tengono sollevato in una regione
sconosciuta, in un'aria che non ha mai respirata. Vedendo
che qualcosa bisognava rispondere, disse, con una
certa sommissione forzata: – monsignore illustrissimo,
avrò torto. Quando la vita non si deve contare, non so
cosa mi dire. Ma quando s'ha che fare con certa gente,
con gente che ha la forza, e che non vuol sentir ragioni,
anche a voler fare il bravo, non saprei cosa ci si potesse
guadagnare. È un signore quello, con cui non si può né
vincerla né impattarla.
– E non sapete voi che il soffrire per la giustizia è il
nostro vincere? E se non sapete questo, che cosa predicate?
di che siete maestro? qual è la buona nuova che
577
annunziate a' poveri? Chi pretende da voi che vinciate la
forza con la forza? Certo non vi sarà domandato, un
giorno, se abbiate saputo fare stare a dovere i potenti;
che a questo non vi fu dato né missione, né modo. Ma vi
sarà ben domandato se avrete adoprati i mezzi ch'erano
in vostra mano per far ciò che v'era prescritto, anche
quando avessero la temerità di proibirvelo.
"Anche questi santi son curiosi, – pensava intanto don
Abbondio: – in sostanza, a spremerne il sugo, gli stanno
più a cuore gli amori di due giovani, che la vita d'un povero
sacerdote". E, in quant'a lui, si sarebbe volentieri
contentato che il discorso finisse lì; ma vedeva il cardinale,
a ogni pausa, restare in atto di chi aspetti una risposta:
una confessione, o un'apologia, qualcosa in somma.–
Torno a dire, monsignore, – rispose dunque, – che
avrò torto io... Il coraggio, uno non se lo può dare.
– E perché dunque, potrei dirvi, vi siete voi impegnato
in un ministero che v'impone di stare in guerra con le
passioni del secolo? Ma come, vi dirò piuttosto, come
non pensate che, se in codesto ministero, comunque vi
ci siate messo, v'è necessario il coraggio, per adempir le
vostre obbligazioni, c'è Chi ve lo darà infallibilmente,
quando glielo chiediate? Credete voi che tutti que' milioni
di martiri avessero naturalmente coraggio? che non
facessero naturalmente nessun conto della vita? tanti
giovinetti che cominciavano a gustarla, tanti vecchi avvezzi
a rammaricarsi che fosse già vicina a finire, tante
donzelle, tante spose, tante madri? Tutti hanno avuto co-
578
raggio; perché il coraggio era necessario, ed essi confidavano.
Conoscendo la vostra debolezza e i vostri doveri,
avete voi pensato a prepararvi ai passi difficili a cui
potevate trovarvi, a cui vi siete trovato in effetto? Ah! se
per tant'anni d'ufizio pastorale, avete (e come non avreste?)
amato il vostro gregge, se avete riposto in esso il
vostro cuore, le vostre cure, le vostre delizie, il coraggio
non doveva mancarvi al bisogno: l'amore è intrepido.
Ebbene, se voi gli amavate, quelli che sono affidati alle
vostre cure spirituali, quelli che voi chiamate figliuoli;
quando vedeste due di loro minacciati insieme con voi,
ah certo! come la debolezza della carne v'ha fatto tremar
per voi, così la carità v'avrà fatto tremar per loro. Vi sarete
umiliato di quel primo timore, perché era un effetto
della vostra miseria; avrete implorato la forza per vincerlo,
per discacciarlo, perché era una tentazione: ma il
timor santo e nobile per gli altri, per i vostri figliuoli,
quello l'avrete ascoltato, quello non v'avrà dato pace,
quello v'avrà eccitato, costretto, a pensare, a fare ciò che
si potesse, per riparare al pericolo che lor sovrastava...
Cosa v'ha ispirato il timore, l'amore? Cosa avete fatto
per loro? Cosa avete pensato?
E tacque in atto di chi aspetta.
579
CAPITOLO XXVI
A una siffatta domanda, don Abbondio, che pur s'era
ingegnato di risponder qualcosa a delle meno precise,
restò lì senza articolar parola. E, per dir la verità, anche
noi, con questo manoscritto davanti, con una penna in
mano, non avendo da contrastare che con le frasi, né altro
da temere che le critiche de' nostri lettori; anche noi,
dico, sentiamo una certa ripugnanza a proseguire: troviamo
un non so che di strano in questo mettere in campo,
con così poca fatica, tanti bei precetti di fortezza e di
carità, di premura operosa per gli altri, di sacrifizio illimitato
di sé. Ma pensando che quelle cose erano dette
da uno che poi le faceva, tiriamo avanti con coraggio.
– Voi non rispondete? – riprese il cardinale. – Ah, se
aveste fatto, dalla parte vostra, ciò che la carità, ciò che
il dovere richiedeva; in qualunque maniera poi le cose
fossero andate, non vi mancherebbe ora una risposta.
Vedete dunque voi stesso cosa avete fatto. Avete ubbidito
all'iniquità, non curando ciò che il dovere vi prescriveva.
L'avete ubbidita puntualmente: s'era fatta vedere a
voi, per intimarvi il suo desiderio; ma voleva rimanere
occulta a chi avrebbe potuto ripararsi da essa, e mettersi
in guardia; non voleva che si facesse rumore, voleva il
segreto, per maturare a suo bell'agio i suoi disegni d'in-
580
sidie o di forza; vi comandò la trasgressione e il silenzio:
voi avete trasgredito, e non parlavate. Domando ora
a voi se non avete fatto di più; voi mi direte se è vero
che abbiate mendicati de' pretesti al vostro rifiuto, per
non rivelarne il motivo –. E stette lì alquanto, aspettando
di nuovo una risposta.
"Anche questa gli hanno rapportata le chiacchierone",
pensava don Abbondio; ma non dava segno d'aver nulla
da dire; onde il cardinale riprese: – se è vero, che abbiate
detto a que' poverini ciò che non era, per tenerli nell'ignoranza,
nell'oscurità, in cui l'iniquità li voleva... Dunque
lo devo credere; dunque non mi resta che d'arrossirne
con voi, e di sperare che voi ne piangerete con me.
Vedete a che v'ha condotto (Dio buono! e pur ora voi la
adducevate per iscusa) quella premura per la vita che
deve finire. V'ha condotto... ribattete liberamente queste
parole, se vi paiono ingiuste, prendetele in umiliazione
salutare, se non lo sono... v'ha condotto a ingannare i deboli,
a mentire ai vostri figliuoli.
"Ecco come vanno le cose, – diceva ancora tra sé don
Abbondio: – a quel satanasso, – e pensava all'innominato,
– le braccia al collo; e con me, per una mezza bugia,
detta a solo fine di salvar la pelle, tanto chiasso. Ma
sono superiori; hanno sempre ragione. È il mio pianeta,
che tutti m'abbiano a dare addosso; anche i santi". E ad
alta voce, disse: – ho mancato; capisco che ho mancato;
ma cosa dovevo fare, in un frangente di quella sorte?
– E ancor lo domandate? E non ve l'ho detto? E dovevo
dirvelo? Amare, figliuolo; amare e pregare. Allora
581
avreste sentito che l'iniquità può aver bensì delle minacce
da fare, de' colpi da dare, ma non de' comandi; avreste
unito, secondo la legge di Dio, ciò che l'uomo voleva
separare; avreste prestato a quegl'innocenti infelici il
ministero che avevan ragione di richieder da voi: delle
conseguenze sarebbe restato mallevadore Iddio, perché
si sarebbe andati per la sua strada: avendone presa un'altra,
ne restate mallevadore voi; e di quali conseguenze!
Ma forse che tutti i ripari umani vi mancavano? forse
che non era aperta alcuna via di scampo, quand'aveste
voluto guardarvi d'intorno, pensarci, cercare? Ora voi
potete sapere che que' vostri poverini, quando fossero
stati maritati, avrebbero pensato da sé al loro scampo,
eran disposti a fuggire dalla faccia del potente, s'eran già
disegnato il luogo di rifugio. Ma anche senza questo,
non vi venne in mente che alla fine avevate un superiore?
Il quale, come mai avrebbe quest'autorità di riprendervi
d'aver mancato al vostro ufizio, se non avesse anche
l'obbligo d'aiutarvi ad adempirlo? Perché non avete
pensato a informare il vostro vescovo dell'impedimento
che un'infame violenza metteva all'esercizio del vostro
ministero?
"I pareri di Perpetua!" pensava stizzosamente don
Abbondio, a cui, in mezzo a que' discorsi, ciò che stava
più vivamente davanti, era l'immagine di que' bravi, e il
pensiero che don Rodrigo era vivo e sano, e, un giorno o
l'altro, tornerebbe glorioso e trionfante, e arrabbiato. E
benché quella dignità presente, quell'aspetto e quel linguaggio,
lo facessero star confuso, e gl'incutessero un
582
certo timore, era però un timore che non lo soggiogava
affatto, né impediva al pensiero di ricalcitrare: perché
c'era in quel pensiero, che, alla fin delle fini, il cardinale
non adoprava né schioppo, né spada, né bravi.
– Come non avete pensato, – proseguiva questo, –
che, se a quegli innocenti insidiati non fosse stato aperto
altro rifugio, c'ero io, per accoglierli, per metterli in salvo,
quando voi me gli aveste indirizzati, indirizzati dei
derelitti a un vescovo, come cosa sua, come parte preziosa,
non dico del suo carico, ma delle sue ricchezze? E
in quanto a voi, io, sarei divenuto inquieto per voi; io,
avrei dovuto non dormire, fin che non fossi sicuro che
non vi sarebbe torto un capello. Ch'io non avessi come,
dove, mettere in sicuro la vostra vita? Ma quell'uomo
che fu tanto ardito, credete voi che non gli si sarebbe
scemato punto l'ardire, quando avesse saputo che le sue
trame eran note fuor di qui, note a me, ch'io vegliavo, ed
ero risoluto d'usare in vostra difesa tutti i mezzi che fossero
in mia mano? Non sapevate che, se l'uomo promette
troppo spesso più che non sia per mantenere, minaccia
anche non di rado, più che non s'attenti poi di commettere?
Non sapevate che l'iniquità non si fonda soltanto
sulle sue forze, ma anche sulla credulità e sullo spavento
altrui?
"Proprio le ragioni di Perpetua", pensò anche qui don
Abbondio, senza riflettere che quel trovarsi d'accordo la
sua serva e Federigo Borromeo su ciò che si sarebbe potuto
e dovuto fare, voleva dir molto contro di lui.
– Ma voi, – proseguì e concluse il cardinale, – non
583
avete visto, non avete voluto veder altro che il vostro
pericolo temporale; qual maraviglia che vi sia parso
tale, da trascurar per esso ogni altra cosa?
– Gli è perché le ho viste io quelle facce, – scappò
detto a don Abbondio; – le ho sentite io quelle parole.
Vossignoria illustrissima parla bene; ma bisognerebbe
esser ne' panni d'un povero prete, e essersi trovato al
punto.
Appena ebbe proferite queste parole, si morse la lingua;
s'accorse d'essersi lasciato troppo vincere dalla stizza,
e disse tra sé: "ora vien la grandine". Ma alzando
dubbiosamente lo sguardo, fu tutto maravigliato, nel veder
l'aspetto di quell'uomo, che non gli riusciva mai
d'indovinare né di capire, nel vederlo, dico, passare, da
quella gravità autorevole e correttrice, a una gravità
compunta e pensierosa.
– Pur troppo! – disse Federigo, – tale è la misera e
terribile nostra condizione. Dobbiamo esigere rigorosamente
dagli altri quello che Dio sa se noi saremmo
pronti a dare: dobbiamo giudicare, correggere, riprendere;
e Dio sa quel che faremmo noi nel caso stesso, quel
che abbiam fatto in casi somiglianti! Ma guai s'io dovessi
prender la mia debolezza per misura del dovere altrui,
per norma del mio insegnamento! Eppure è certo che,
insieme con le dottrine, io devo dare agli altri l'esempio,
non rendermi simile al dottor della legge, che carica gli
altri di pesi che non posson portare, e che lui non toccherebbe
con un dito. Ebbene, figliuolo e fratello; poiché
gli errori di quelli che presiedono, sono spesso più
584
noti agli altri che a loro; se voi sapete ch'io abbia, per
pusillanimità, per qualunque rispetto, trascurato qualche
mio obbligo, ditemelo francamente, fatemi ravvedere;
affinché, dov'è mancato l'esempio, supplisca almeno la
confessione. Rimproveratemi liberamente le mie debolezze;
e allora le parole acquisteranno più valore nella
mia bocca, perché sentirete più vivamente, che non son
mie, ma di Chi può dare a voi e a me la forza necessaria
per far ciò che prescrivono.
"Oh che sant'uomo! ma che tormento! – pensava don
Abbondio: – anche sopra di sé: purché frughi, rimesti,
critichi, inquisisca; anche sopra di sé". Disse poi ad alta
voce: – oh, monsignore! che mi fa celia? Chi non conosce
il petto forte, lo zelo imperterrito di vossignoria illustrissima?
– E tra sé soggiunse: "anche troppo".
– Io non vi chiedevo una lode, che mi fa tremare, –
disse Federigo, – perché Dio conosce i miei mancamenti,
e quello che ne conosco anch'io, basta a confondermi.
Ma avrei voluto, vorrei che ci confondessimo insieme
davanti a Lui, per confidare insieme. Vorrei, per amor
vostro, che intendeste quanto la vostra condotta sia stata
opposta, quanto sia opposto il vostro linguaggio alla
legge che pur predicate, e secondo la quale sarete giudicato.
– Tutto casca addosso a me, – disse don Abbondio: –
ma queste persone che son venute a rapportare, non le
hanno poi detto d'essersi introdotte in casa mia, a tradimento,
per sorprendermi, e per fare un matrimonio contro
le regole.
585
– Me l'hanno detto, figliuolo: ma questo m'accora,
questo m'atterra, che voi desideriate ancora di scusarvi;
che pensiate di scusarvi, accusando; che prendiate materia
d'accusa da ciò che dovrebb'esser parte della vostra
confessione. Chi gli ha messi, non dico nella necessità,
ma nella tentazione di far ciò che hanno fatto? Avrebbero
essi cercata quella via irregolare, se la legittima non
fosse loro stata chiusa? pensato a insidiare il pastore, se
fossero stati accolti nelle sue braccia, aiutati, consigliati
da lui? a sorprenderlo, se non si fosse nascosto? E a
questi voi date carico? e vi sdegnate perché, dopo tante
sventure, che dico? nel mezzo della sventura, abbian
detto una parola di sfogo al loro, al vostro pastore? Che
il ricorso dell'oppresso, la querela dell'afflitto siano
odiosi al mondo, il mondo è tale; ma noi! E che pro sarebbe
stato per voi, se avessero taciuto? Vi tornava conto
che la loro causa andasse intera al giudizio di Dio?
Non è per voi una nuova ragione d'amar queste persone
(e già tante ragioni n'avete), che v'abbian dato occasione
di sentir la voce sincera del vostro vescovo, che v'abbian
dato un mezzo di conoscer meglio, e di scontare in parte
il gran debito che avete con loro? Ah! se v'avessero provocato,
offeso, tormentato, vi direi (e dovrei io dirvelo?)
d'amarli, appunto per questo. Amateli perché hanno patito,
perché patiscono, perché son vostri, perché son deboli,
perché avete bisogno d'un perdono, a ottenervi il
quale, pensate di qual forza possa essere la loro preghiera.
Don Abbondio stava zitto; ma non era più quel silen-
586
zio forzato e impaziente: stava zitto come chi ha più
cose da pensare che da dire. Le parole che sentiva, eran
conseguenze inaspettate, applicazioni nuove, ma d'una
dottrina antica però nella sua mente, e non contrastata. Il
male degli altri, dalla considerazion del quale l'aveva
sempre distratto la paura del proprio, gli faceva ora
un'impressione nuova. E se non sentiva tutto il rimorso
che la predica voleva produrre (ché quella stessa paura
era sempre lì a far l'ufizio di difensore), ne sentiva però;
sentiva un certo dispiacere di sé, una compassione per
gli altri, un misto di tenerezza e di confusione. Era, se ci
si lascia passare questo paragone, come lo stoppino
umido e ammaccato d'una candela, che presentato alla
fiamma d'una gran torcia, da principio fuma, schizza,
scoppietta, non ne vuol saper nulla; ma alla fine s'accende
e, bene o male, brucia. Si sarebbe apertamente accusato,
avrebbe pianto, se non fosse stato il pensiero di
don Rodrigo; ma tuttavia si mostrava abbastanza commosso,
perché il cardinale dovesse accorgersi che le sue
parole non erano state senza effetto.
– Ora, – proseguì questo, – uno fuggitivo da casa sua,
l'altra in procinto d'abbandonarla, tutt'e due con troppo
forti motivi di starne lontani, senza probabilità di riunirsi
mai qui, e contenti di sperare che Dio li riunisca altrove;
ora, pur troppo, non hanno bisogno di voi; pur troppo,
voi non avete occasione di far loro del bene; né il
corto nostro prevedere può scoprirne alcuna nell'avvenire.
Ma chi sa se Dio misericordioso non ve ne prepara?
Ah non le lasciate sfuggire! cercatele, state alle velette,
587
pregatelo che le faccia nascere.
– Non mancherò, monsignore, non mancherò, davvero,
– rispose don Abbondio, con una voce che, in quel
momento, veniva proprio dal cuore.
– Ah sì, figliuolo, sì! – esclamò Federigo; e con una
dignità piena d'affetto, concluse: – lo sa il cielo se avrei
desiderato di tener con voi tutt'altri discorsi. Tutt'e due
abbiamo già vissuto molto: lo sa il cielo se m'è stato
duro di dover contristar con rimproveri codesta vostra
canizie, e quanto sarei stato più contento di consolarci
insieme delle nostre cure comuni, de' nostri guai, parlando
della beata speranza, alla quale siamo arrivati così vicino.
Piaccia a Dio che le parole le quali ho pur dovuto
usar con voi, servano a voi e a me. Non fate che m'abbia
a chieder conto, in quel giorno, d'avervi mantenuto in un
ufizio, al quale avete così infelicemente mancato. Ricompriamo
il tempo: la mezzanotte è vicina; lo Sposo
non può tardare; teniamo accese le nostre lampade. Presentiamo
a Dio i nostri cuori miseri, vòti, perché Gli
piaccia riempirli di quella carità, che ripara al passato,
che assicura l'avvenire, che teme e confida, piange e si
rallegra, con sapienza; che diventa in ogni caso la virtù
di cui abbiamo bisogno.
Così detto, si mosse; e don Abbondio gli andò dietro.
Qui l'anonimo ci avvisa che non fu questo il solo abboccamento
di que' due personaggi, né Lucia il solo argomento
de' loro abboccamenti; ma che lui s'è ristretto a
questo, per non andar lontano dal soggetto principale
del racconto. E che, per lo stesso motivo, non farà men-
588
zione d'altre cose notabili, dette da Federigo in tutto il
corso della visita, né delle sue liberalità, né delle discordie
sedate, degli odi antichi tra persone, famiglie, terre
intere, spenti o (cosa ch'era pur troppo più frequente) sopiti,
né di qualche bravaccio o tirannello ammansato, o
per tutta la vita, o per qualche tempo; cose tutte delle
quali ce n'era sempre più o meno, in ogni luogo della
diocesi dove quell'uomo eccellente facesse qualche soggiorno.
Dice poi, che, la mattina seguente, venne donna Prassede,
secondo il fissato, a prender Lucia, e a complimentare
il cardinale, il quale gliela lodò, e raccomandò
caldamente. Lucia si staccò dalla madre, potete pensar
con che pianti; e uscì dalla sua casetta; disse per la seconda
volta addio al paese, con quel senso di doppia
amarezza, che si prova lasciando un luogo che fu unicamente
caro, e che non può esserlo più. Ma i congedi con
la madre non eran gli ultimi; perché donna Prassede
aveva detto che si starebbe ancor qualche giorno in
quella sua villa, la quale non era molto lontana; e Agnese
promise alla figlia d'andar là a trovarla, a dare e a ricevere
un più doloroso addio.
Il cardinale era anche lui sulle mosse per continuar la
sua visita, quando arrivò, e chiese di parlargli il curato
della parrocchia, in cui era il castello dell'innominato.
Introdotto, gli presentò un gruppo e una lettera di quel
signore, la quale lo pregava di far accettare alla madre
di Lucia cento scudi d'oro ch'eran nel gruppo, per servir
di dote alla giovine, o per quell'uso che ad esse sarebbe
589
parso migliore; lo pregava insieme di dir loro, che, se
mai, in qualunque tempo, avessero creduto che potesse
render loro qualche servizio, la povera giovine sapeva
pur troppo dove stesse; e per lui, quella sarebbe una delle
fortune più desiderate. Il cardinale fece subito chiamare
Agnese, le riferì la commissione, che fu sentita
con altrettanta soddisfazione che maraviglia; e le presentò
il rotolo, ch'essa prese, senza far gran complimenti.
– Dio gliene renda merito, a quel signore, – disse: – e
vossignoria illustrissima lo ringrazi tanto tanto. E non
dica nulla a nessuno, perché questo è un certo paese...
Mi scusi, veda; so bene che un par suo non va a chiacchierare
di queste cose; ma... lei m'intende.
Andò a casa, zitta, zitta; si chiuse in camera, svoltò il
rotolo, e quantunque preparata, vide con ammirazione,
tutti in un mucchietto e suoi, tanti di que' ruspi, de' quali
non aveva forse mai visto più d'uno per volta, e anche di
rado; li contò, penò alquanto a metterli di nuovo per taglio,
e a tenerli lì tutti, ché ogni momento facevan pancia,
e sgusciavano dalle sue dita inesperte; ricomposto
finalmente un rotolo alla meglio, lo mise in un cencio,
ne fece un involto, un batuffoletto, e legatolo bene in
giro con della cordellina, l'andò a ficcare in un cantuccio
del suo saccone. Il resto di quel giorno, non fece altro
che mulinare, far disegni sull'avvenire, e sospirar l'indomani.
Andata a letto, stette desta un pezzo, col pensiero
in compagnia di que' cento che aveva sotto: addormentata,
li vide in sogno. All'alba, s'alzò e s'incamminò subito
verso la villa, dov'era Lucia.
590
Questa, dal canto suo, quantunque non le fosse diminuita
quella gran ripugnanza a parlar del voto, pure era
risoluta di farsi forza, e d'aprirsene con la madre in quell'abboccamento,
che per lungo tempo doveva chiamarsi
l'ultimo.
Appena poterono esser sole, Agnese, con una faccia
tutta animata, e insieme a voce bassa, come se ci fosse
stato presente qualcheduno a cui non volesse farsi sentire,
cominciò: – ho da dirti una gran cosa; – e le raccontò
l'inaspettata fortuna.
– Iddio lo benedica, quel signore, – disse Lucia: –
così avrete da star bene voi, e potrete anche far del bene
a qualchedun altro.
– Come? – rispose Agnese: – non vedi quante cose
possiamo fare, con tanti danari? Senti; io non ho altro
che te, che voi due, posso dire; perché Renzo, da che cominciò
a discorrerti, l'ho sempre riguardato come un
mio figliuolo. Tutto sta che non gli sia accaduta qualche
disgrazia, a vedere che non ha mai fatto saper nulla: ma
eh! deve andar tutto male? Speriamo di no, speriamo.
Per me, avrei avuto caro di lasciar l'ossa nel mio paese;
ma ora che tu non ci puoi stare, in grazia di quel birbone,
e anche solamente a pensare d'averlo vicino colui,
m'è venuto in odio il mio paese: e con voi altri io sto per
tutto. Ero disposta, fin d'allora, a venir con voi altri, anche
in capo al mondo; e son sempre stata di quel parere;
ma senza danari come si fa? Intendi ora? Que' quattro,
che quel poverino aveva messi da parte, con tanto stento
e con tanto risparmio, è venuta la giustizia, e ha spazza-
591
to ogni cosa; ma, per ricompensa, il Signore ha mandato
la fortuna a noi. Dunque, quando avrà trovato il bandolo
di far sapere se è vivo, e dov'è, e che intenzioni ha, ti
vengo a prender io a Milano; io ti vengo a prendere. Altre
volte mi sarebbe parso un gran che; ma le disgrazie
fanno diventar disinvolti; fino a Monza ci sono andata, e
so cos'è viaggiare. Prendo con me un uomo di proposito,
un parente, come sarebbe a dire Alessio di Maggianico:
ché, a voler dir proprio in paese, un uomo di proposito
non c'è: vengo con lui: già la spesa la facciamo noi, e...
intendi?
Ma vedendo che, in vece d'animarsi, Lucia s'andava
accorando, e non dimostrava che una tenerezza senz'allegria,
lasciò il discorso a mezzo, e disse: – ma cos'hai?
non ti pare?
– Povera mamma! – esclamò Lucia, gettandole un
braccio al collo, e nascondendo il viso nel seno di lei.
– Cosa c'è? – domandò di nuovo ansiosamente la madre.
– Avrei dovuto dirvelo prima, – rispose Lucia, alzando
il viso, e asciugandosi le lacrime; – ma non ho mai
avuto cuore: compatitemi.
– Ma dì su, dunque.
– Io non posso più esser moglie di quel poverino!
– Come? come?
Lucia, col capo basso, col petto ansante, lacrimando
senza piangere, come chi racconta una cosa che,
quand'anche dispiacesse, non si può cambiare, rivelò il
voto; e insieme, giungendo le mani, chiese di nuovo
592
perdono alla madre, di non aver parlato fin allora; la
pregò di non ridir la cosa ad anima vivente, e d'aiutarla
ad adempire ciò che aveva promesso.
Agnese era rimasta stupefatta e costernata. Voleva
sdegnarsi del silenzio tenuto con lei; ma i gravi pensieri
del caso soffogavano quel dispiacere suo proprio; voleva
dirle: cos'hai fatto? ma le pareva che sarebbe un
prendersela col cielo: tanto più che Lucia tornava a dipinger
co' più vivi colori quella notte, la desolazione
così nera, e la liberazione così impreveduta, tra le quali
la promessa era stata fatta, così espressa, così solenne. E
intanto, ad Agnese veniva anche in mente questo e quell'esempio,
che aveva sentito raccontar più volte, che lei
stessa aveva raccontato alla figlia, di gastighi strani e
terribili, venuti per la violazione di qualche voto. Dopo
esser rimasta un poco come incantata, disse: – e ora
cosa farai?
– Ora, – rispose Lucia, – tocca al Signore a pensarci;
al Signore e alla Madonna. Mi son messa nelle lor mani:
non m'hanno abbandonata finora; non m'abbandoneranno
ora che... La grazia che chiedo per me al Signore, la
sola grazia, dopo la salvazion dell'anima, è che mi faccia
tornar con voi: e me la concederà, sì, me la concederà.
Quel giorno... in quella carrozza... ah Vergine santissima!...
quegli uomini!... chi m'avrebbe detto che mi
menavano da colui che mi doveva menare a trovarmi
con voi, il giorno dopo?
– Ma non parlarne subito a tua madre! – disse Agnese
con una certa stizzetta temperata d'amorevolezza e di
593
pietà.
– Compatitemi; non avevo cuore... e che sarebbe giovato
d'affliggervi qualche tempo prima?
– E Renzo? – disse Agnese, tentennando il capo.
– Ah! – esclamò Lucia, riscotendosi, – io non ci devo
pensar più a quel poverino. Già si vede che non era destinato...
Vedete come pare che il Signore ci abbia voluti
proprio tener separati. E chi sa...? ma no, no: l'avrà preservato
Lui da' pericoli, e lo farà esser fortunato anche
di più, senza di me.
– Ma intanto, – riprese la madre, – se non fosse che tu
ti sei legata per sempre, a tutto il resto, quando a Renzo
non gli sia accaduta qualche disgrazia, con que' danari
io ci avevo trovato rimedio.
– Ma que' danari, – replicò Lucia, – ci sarebbero venuti,
s'io non avessi passata quella notte? È il Signore
che ha voluto che tutto andasse così: sia fatta la sua volontà
–. E la parola morì nel pianto.
A quell'argomento inaspettato, Agnese rimase lì pensierosa.
Dopo qualche momento, Lucia, rattenendo i singhiozzi,
riprese: – ora che la cosa è fatta, bisogna adattarsi
di buon animo; e voi, povera mamma, voi mi potete
aiutare, prima, pregando il Signore per la vostra povera
figlia, e poi... bisogna bene che quel poverino lo sappia.
Pensateci voi, fatemi anche questa carità; ché voi ci
potete pensare. Quando saprete dov'è, fategli scrivere,
trovate un uomo... appunto vostro cugino Alessio, che è
un uomo prudente e caritatevole, e ci ha sempre voluto
bene, e non ciarlerà: fategli scriver da lui la cosa com'è
594
andata, dove mi son trovata, come ho patito, e che Dio
ha voluto così, e che metta il cuore in pace, e ch'io non
posso mai mai esser di nessuno. E fargli capir la cosa
con buona grazia, spiegargli che ho promesso, che ho
proprio fatto voto. Quando saprà che ho promesso alla
Madonna... ha sempre avuto il timor di Dio. E voi, la
prima volta che avrete le sue nuove, fatemi scrivere, fatemi
saper che è sano; e poi... non mi fate più saper nulla.
Agnese, tutta intenerita, assicurò la figlia che ogni
cosa si farebbe come desiderava.
– Vorrei dirvi un'altra cosa, – riprese questa: – quel
poverino, se non avesse avuto la disgrazia di pensare a
me, non gli sarebbe accaduto ciò che gli è accaduto. È
per il mondo; gli hanno troncato il suo avviamento, gli
hanno portato via la sua roba, que' risparmi che aveva
fatti, poverino, sapete perché... E noi abbiamo tanti danari!
Oh mamma! giacché il Signore ci ha mandato tanto
bene, e quel poverino, è proprio vero che lo riguardavate
come vostro... sì, come un figliuolo, oh! fate mezzo
per uno; ché, sicuro, Iddio non ci mancherà. Cercate
un'occasione fidata, e mandateglieli, ché sa il cielo come
n'ha bisogno!
– Ebbene, cosa credi? – rispose Agnese: – glieli manderò
davvero. Povero giovine! Perché pensi tu ch'io fossi
così contenta di que' danari? Ma...! io era proprio venuta
qui tutta contenta. Basta, io glieli manderò, povero
Renzo! ma anche lui... so quel che dico; certo che i danari
fanno piacere a chi n'ha bisogno; ma questi non sa-
595
ranno quelli che lo faranno ingrassare.
Lucia ringraziò la madre di quella pronta e liberale
condiscendenza, con una gratitudine, con un affetto, da
far capire a chi l'avesse osservata, che il suo cuore faceva
ancora a mezzo con Renzo, forse più che lei medesima
non lo credesse.
– E senza di te, che farò io povera donna? – disse
Agnese, piangendo anch'essa.
– E io senza di voi, povera mamma? e in casa di forestieri?
e laggiù in quel Milano...! Ma il Signore sarà con
tutt'e due; e poi ci farà tornare insieme. Tra otto o nove
mesi ci rivedremo; e di qui allora, e anche prima, spero,
avrà accomodate le cose Lui, per riunirci. Lasciamo fare
a Lui. La chiederò sempre sempre alla Madonna questa
grazia. Se avessi qualche altra cosa da offrirle, lo farei;
ma è tanto misericordiosa, che me l'otterrà per niente.
Con queste ed altre simili, e più volte ripetute parole
di lamento e di conforto, di rammarico e di rassegnazione,
con molte raccomandazioni e promesse di non dir
nulla, con molte lacrime, dopo lunghi e rinnovati abbracciamenti,
le donne si separarono, promettendosi a
vicenda di rivedersi il prossimo autunno, al più tardi;
come se il mantenere dipendesse da loro, e come però si
fa sempre in casi simili.
Intanto cominciò a passar molto tempo senza che
Agnese potesse saper nulla di Renzo. Né lettere né imbasciate
da parte di lui, non ne veniva: di tutti quelli del
paese, o del contorno, a cui poté domandare, nessuno ne
sapeva più di lei.
596
E non era la sola che facesse invano una tal ricerca: il
cardinal Federigo, che non aveva detto per cerimonia
alle povere donne, di voler prendere informazioni del
povero giovine, aveva infatti scritto subito per averne.
Tornato poi dalla visita a Milano, aveva ricevuto la risposta
in cui gli si diceva che non s'era potuto trovar recapito
dell'indicato soggetto; che veramente era stato
qualche tempo in casa d'un suo parente, nel tal paese,
dove non aveva fatto dir di sé; ma, una mattina, era
scomparso all'improvviso, e quel suo parente stesso non
sapeva cosa ne fosse stato, e non poteva che ripetere
certe voci in aria e contraddittorie che correvano, essersi
il giovine arrolato per il Levante, esser passato in Germania,
perito nel guadare un fiume: che non si mancherebbe
di stare alle velette, se mai si potesse saper qualcosa
di più positivo, per farne subito parte a sua signoria
illustrissima e reverendissima.
Più tardi, quelle ed altre voci si sparsero anche nel
territorio di Lecco, e vennero per conseguenza agli orecchi
d'Agnese. La povera donna faceva di tutto per venire
in chiaro qual fosse la vera, per arrivare alla fonte di
questa e di quella, ma non riusciva mai a trovar di più di
quel dicono, che, anche al giorno d'oggi, basta da sé ad
attestar tante cose. Talora, appena glien'era stata raccontata
una, veniva uno e le diceva che non era vero nulla;
ma per dargliene in cambio un'altra, ugualmente strana o
sinistra. Tutte ciarle: ecco il fatto.
Il governatore di Milano e capitano generale in Italia,
don Gonzalo Fernandez di Cordova, aveva fatto un gran
597
fracasso col signor residente di Venezia in Milano, perché
un malandrino, un ladrone pubblico, un promotore
di saccheggio e d'omicidio, il famoso Lorenzo Tramaglino,
che, nelle mani stesse della giustizia, aveva eccitato
sommossa per farsi liberare, fosse accolto e ricettato
nel territorio bergamasco. Il residente avea risposto
che la cosa gli riusciva nuova, e che scriverebbe a Venezia,
per poter dare a sua eccellenza quella spiegazione
che il caso avesse portato.
A Venezia avevan per massima di secondare e di coltivare
l'inclinazione degli operai di seta milanesi a trasportarsi
nel territorio bergamasco, e quindi di far che ci
trovassero molti vantaggi e, soprattutto quello senza di
cui ogni altro è nulla, la sicurezza. Siccome però, tra
due grossi litiganti, qualche cosa, per poco che sia, bisogna
sempre che il terzo goda; così Bortolo fu avvisato in
confidenza, non si sa da chi, che Renzo non istava bene
in quel paese, e che farebbe meglio a entrare in qualche
altra fabbrica, cambiando anche nome per qualche tempo.
Bortolo intese per aria, non domandò altro, corse a
dir la cosa al cugino, lo prese con sé in un calessino, lo
condusse a un altro filatoio, discosto da quello forse
quindici miglia, e lo presentò, sotto il nome d'Antonio
Rivolta, al padrone, ch'era nativo anche lui dello stato di
Milano, e suo antico conoscente. Questo, quantunque
l'annata fosse scarsa, non si fece pregare a ricevere un
operaio che gli era raccomandato come onesto e abile,
da un galantuomo che se n'intendeva. Alla prova poi,
non ebbe che a lodarsi dell'acquisto; meno che, sul prin-
598
cipio, gli era parso che il giovine dovesse essere un po'
stordito, perché, quando si chiamava: Antonio! le più
volte non rispondeva.
Poco dopo, venne un ordine da Venezia, in istile pacato,
al capitano di Bergamo, che prendesse e desse informazione,
se nella sua giurisdizione, e segnatamente
nel tal paese, si trovasse il tal soggetto. Il capitano, fatte
le sue diligenze, come aveva capito che si volevano, trasmise
la risposta negativa, la quale fu trasmessa al residente
in Milano, che la trasmettesse al gran cancelliere
che potrebbe trasmetterla a don Gonzalo Fernandez di
Cordova.
Non mancavan poi curiosi, che volessero saper da
Bortolo il perché quel giovine non c'era più, e dove fosse
andato. Alla prima domanda Bortolo rispondeva: –
ma! è scomparso –. Per mandar poi in pace i più insistenti,
senza dar loro sospetto di quel che n'era davvero,
aveva creduto bene di regalar loro, a chi l'una, a chi l'altra
delle notizie da noi riferite di sopra: però, come cose
incerte, che aveva sentite dire anche lui, senza averne un
riscontro positivo.
Ma quando la domanda gli venne fatta per commission
del cardinale, senza nominarlo, e con un certo apparato
d'importanza e di mistero, lasciando capire ch'era
in nome d'un gran personaggio, tanto più Bortolo s'insospettì,
e credé necessario di risponder secondo il solito;
anzi, trattandosi d'un gran personaggio, diede in una
volta tutte le notizie che aveva stampate a una a una, in
quelle diverse occorrenze.
599
Non si creda però che don Gonzalo, un signore di
quella sorte, l'avesse proprio davvero col povero filatore
di montagna; che informato forse del poco rispetto usato,
e delle cattive parole dette da colui al suo re moro incatenato
per la gola, volesse fargliela pagare; o che lo
credesse un soggetto tanto pericoloso, da perseguitarlo
anche fuggitivo, da non lasciarlo vivere anche lontano,
come il senato romano con Annibale. Don Gonzalo aveva
troppe e troppo gran cose in testa, per darsi tanto
pensiero de' fatti di Renzo; e se parve che se ne desse,
nacque da un concorso singolare di circostanze, per cui
il poveraccio, senza volerlo, e senza saperlo né allora né
mai, si trovò, con un sottilissimo e invisibile filo, attaccato
a quelle troppe e troppo gran cose.
600
CAPITOLO XXVII
Già più d'una volta c'è occorso di far menzione della
guerra che allora bolliva, per la successione agli stati del
duca Vincenzo Gonzaga, secondo di quel nome; ma c'è
occorso sempre in momenti di gran fretta: sicché non
abbiam mai potuto darne più che un cenno alla sfuggita.
Ora però, all'intelligenza del nostro racconto si richiede
proprio d'averne qualche notizia più particolare. Son
cose che chi conosce la storia le deve sapere; ma siccome,
per un giusto sentimento di noi medesimi, dobbiam
supporre che quest'opera non possa esser letta se non da
ignoranti, così non sarà male che ne diciamo qui quanto
basti per infarinarne chi n'avesse bisogno.
Abbiam detto che, alla morte di quel duca, il primo
chiamato in linea di successione, Carlo Gonzaga, capo
d'un ramo cadetto trapiantato in Francia, dove possedeva
i ducati di Nevers e di Rhetel, era entrato al possesso
di Mantova; e ora aggiungiamo, del Monferrato: che la
fretta appunto ce l'aveva fatto lasciar nella penna. La
corte di Madrid, che voleva a ogni patto (abbiam detto
anche questo) escludere da que' due feudi il nuovo principe,
e per escluderlo aveva bisogno d'una ragione (perché
le guerre fatte senza una ragione sarebbero
ingiuste), s'era dichiarata sostenitrice di quella che pre-
601
tendevano avere, su Mantova un altro Gonzaga, Ferrante,
principe di Guastalla; sul Monferrato Carlo Emanuele
I, duca di Savoia, e Margherita Gonzaga, duchessa
vedova di Lorena. Don Gonzalo, ch'era della casa del
gran capitano, e ne portava il nome, e che aveva già fatto
la guerra in Fiandra, voglioso oltremodo di condurne
una in Italia, era forse quello che faceva più fuoco, perché
questa si dichiarasse; e intanto, interpretando l'intenzioni
e precorrendo gli ordini della corte suddetta, aveva
concluso col duca di Savoia un trattato d'invasione e di
divisione del Monferrato; e n'aveva poi ottenuta facilmente
la ratificazione dal conte duca, facendogli creder
molto agevole l'acquisto di Casale, ch'era il punto più
difeso della parte pattuita al re di Spagna. Protestava
però, in nome di questo, di non volere occupar paese, se
non a titolo di deposito, fino alla sentenza dell'imperatore;
il quale, in parte per gli ufizi altrui, in parte per suoi
propri motivi, aveva intanto negata l'investitura al nuovo
duca, e intimatogli che rilasciasse a lui in sequestro gli
stati controversi: lui poi, sentite le parti, li rimetterebbe
a chi fosse di dovere. Cosa alla quale il Nevers non s'era
voluto piegare.
Aveva anche lui amici d'importanza: il cardinale di
Richelieu, i signori veneziani, e il papa, ch'era, come abbiam
detto, Urbano VIII. Ma il primo, impegnato allora
nell'assedio della Roccella e in una guerra con l'Inghilterra,
attraversato dal partito della regina madre, Maria
de' Medici, contraria, per certi suoi motivi, alla casa di
Nevers, non poteva dare che delle speranze. I veneziani
602
non volevan moversi, e nemmeno dichiararsi, se prima
un esercito francese non fosse calato in Italia; e, aiutando
il duca sotto mano, come potevano, con la corte di
Madrid e col governatore di Milano stavano sulle proteste,
sulle proposte, sull'esortazioni, placide o minacciose,
secondo i momenti. Il papa raccomandava il Nevers
agli amici, intercedeva in suo favore presso gli avversari,
faceva progetti d'accomodamento; di metter gente in
campo non ne voleva saper nulla.
Così i due alleati alle offese poterono, tanto più sicuramente,
cominciar l'impresa concertata. Il duca di Savoia
era entrato, dalla sua parte, nel Monferrato; don
Gonzalo aveva messo, con gran voglia, l'assedio a Casale;
ma non ci trovava tutta quella soddisfazione che s'era
immaginato: che non credeste che nella guerra sia tutto
rose. La corte non l'aiutava a seconda de' suoi desidèri,
anzi gli lasciava mancare i mezzi più necessari; l'alleato
l'aiutava troppo: voglio dire che, dopo aver presa la sua
porzione, andava spilluzzicando quella assegnata al re di
Spagna. Don Gonzalo se ne rodeva quanto mai si possa
dire; ma temendo, se faceva appena un po' di rumore,
che quel Carlo Emanuele, così attivo ne' maneggi e mobile
ne' trattati, come prode nell'armi, si voltasse alla
Francia, doveva chiudere un occhio, mandarla giù, e stare
zitto. L'assedio poi andava male, in lungo, ogni tanto
all'indietro, e per il contegno saldo, vigilante, risoluto
degli assediati, e per aver lui poca gente, e, al dire di
qualche storico, per i molti spropositi che faceva. Su
questo noi lasciamo la verità a suo luogo, disposti an-
603
che, quando la cosa fosse realmente così, a trovarla bellissima,
se fu cagione che in quell'impresa sia restato
morto, smozzicato, storpiato qualche uomo di meno, e,
ceteris paribus, anche soltanto un po' meno danneggiati i
tegoli di Casale. In questi frangenti ricevette la nuova
della sedizione di Milano, e ci accorse in persona.
Qui, nel ragguaglio che gli si diede, fu fatta anche
menzione della fuga ribelle e clamorosa di Renzo, de'
fatti veri e supposti ch'erano stati cagione del suo arresto;
e gli si seppe anche dire che questo tale s'era rifugiato
sul territorio di Bergamo. Questa circostanza fermò
l'attenzione di don Gonzalo. Era informato da tutt'altra
parte, che a Venezia avevano alzata la cresta, per la
sommossa di Milano; che da principio avevan creduto
che sarebbe costretto a levar l'assedio da Casale, e pensavan
tuttavia che ne fosse ancora sbalordito, e in gran
pensiero: tanto più che, subito dopo quell'avvenimento,
era arrivata la notizia, sospirata da que' signori e temuta
da lui, della resa della Roccella. E scottandogli molto, e
come uomo e come politico, che que' signori avessero
un tal concetto de' fatti suoi, spiava ogni occasione di
persuaderli, per via d'induzione, che non aveva perso
nulla dell'antica sicurezza; giacché il dire espressamente:
non ho paura, è come non dir nulla. Un buon mezzo
è di fare il disgustato, di querelarsi, di reclamare: e perciò,
essendo venuto il residente di Venezia a fargli un
complimento, e ad esplorare insieme, nella sua faccia e
nel suo contegno, come stesse dentro di sé (notate tutto;
ché questa è politica di quella vecchia fine), don Gonza-
604
lo, dopo aver parlato del tumulto, leggermente e da
uomo che ha già messo riparo a tutto; fece quel fracasso
che sapete a proposito di Renzo; come sapete anche
quel che ne venne in conseguenza. Dopo, non s'occupò
più d'un affare così minuto e, in quanto a lui, terminato;
e quando poi, che fu un pezzo dopo, gli arrivò la risposta,
al campo sopra Casale, dov'era tornato, e dove aveva
tutt'altri pensieri, alzò e dimenò la testa, come un
baco da seta che cerchi la foglia; stette lì un momento,
per farsi tornar vivo nella memoria quel fatto, di cui non
ci rimaneva più che un'ombra; si rammentò della cosa,
ebbe un'idea fugace e confusa del personaggio; passò ad
altro, e non ci pensò più.
Ma Renzo, il quale, da quel poco che gli s'era fatto
veder per aria, doveva supporre tutt'altro che una così
benigna noncuranza, stette un pezzo senz'altro pensiero
o, per dir meglio, senz'altro studio, che di viver nascosto.
Pensate se si struggeva di mandar le sue nuove alle
donne, e d'aver le loro; ma c'eran due gran difficoltà.
Una, che avrebbe dovuto anche lui confidarsi a un segretario,
perché il poverino non sapeva scrivere, e neppur
leggere, nel senso esteso della parola; e se, interrogato
di ciò, come forse vi ricorderete, dal dottor Azzecca-
garbugli, aveva risposto di sì, non fu un vanto, una
sparata, come si dice; ma era la verità che lo stampato lo
sapeva leggere, mettendoci il suo tempo: lo scritto è un
altro par di maniche. Era dunque costretto a mettere un
terzo a parte de' suoi interessi, d'un segreto così geloso:
e un uomo che sapesse tener la penna in mano, e di cui
605
uno si potesse fidare, a que' tempi non si trovava così facilmente;
tanto più in un paese dove non s'avesse nessuna
antica conoscenza. L'altra difficoltà era d'avere anche
un corriere; un uomo che andasse appunto da quelle parti,
che volesse incaricarsi della lettera, e darsi davvero il
pensiero di recapitarla; tutte cose, anche queste, difficili
a trovarsi in un uomo solo.
Finalmente, cerca e ricerca, trovò chi scrivesse per
lui. Ma, non sapendo se le donne fossero ancora a Monza,
o dove, credé bene di fare accluder la lettera per
Agnese in un'altra diretta al padre Cristoforo. Lo scrivano
prese anche l'incarico di far recapitare il plico; lo
consegnò a uno che doveva passare non lontano da Pescarenico;
costui lo lasciò, con molte raccomandazioni,
in un'osteria sulla strada, al punto più vicino; trattandosi
che il plico era indirizzato a un convento, ci arrivò; ma
cosa n'avvenisse dopo, non s'è mai saputo. Renzo, non
vedendo comparir risposta, fece stendere un'altra lettera,
a un di presso come la prima, e accluderla in un'altra a
un suo amico di Lecco, o parente che fosse. Si cercò un
altro latore, si trovò; questa volta la lettera arrivò a chi
era diretta. Agnese trottò a Maggianico, se la fece leggere
e spiegare da quell'Alessio suo cugino: concertò con
lui una risposta, che questo mise in carta; si trovò il
mezzo di mandarla ad Antonio Rivolta nel luogo del suo
domicilio: tutto questo però non così presto come noi lo
raccontiamo. Renzo ebbe la risposta, e fece riscrivere.
In somma, s'avviò tra le due parti un carteggio, né rapido
né regolare, ma pure, a balzi e ad intervalli, continua-
606
to.
Ma per avere un'idea di quel carteggio, bisogna sapere
un poco come andassero allora tali cose, anzi come
vadano; perché, in questo particolare, credo che ci sia
poco o nulla di cambiato.
Il contadino che non sa scrivere, e che avrebbe bisogno
di scrivere, si rivolge a uno che conosca quell'arte,
scegliendolo, per quanto può, tra quelli della sua condizione,
perché degli altri si perita, o si fida poco; l'informa,
con più o meno ordine e chiarezza, degli antecedenti:
e gli espone, nella stessa maniera, la cosa da mettere
in carta. Il letterato, parte intende, parte frantende, dà
qualche consiglio, propone qualche cambiamento, dice:
lasciate fare a me; piglia la penna, mette come può in
forma letteraria i pensieri dell'altro, li corregge, li migliora,
carica la mano, oppure smorza, lascia anche fuori,
secondo gli pare che torni meglio alla cosa: perché,
non c'è rimedio, chi ne sa più degli altri non vuol essere
strumento materiale nelle loro mani; e quando entra negli
affari altrui, vuol anche fargli andare un po' a modo
suo. Con tutto ciò, al letterato suddetto non gli riesce
sempre di dire tutto quel che vorrebbe; qualche volta gli
accade di dire tutt'altro: accade anche a noi altri, che
scriviamo per la stampa. Quando la lettera così composta
arriva alle mani del corrispondente, che anche lui
non abbia pratica dell'abbiccì, la porta a un altro dotto di
quel calibro, il quale gliela legge e gliela spiega. Nascono
delle questioni sul modo d'intendere; perché l'interessato,
fondandosi sulla cognizione de' fatti antecedenti,
607
pretende che certe parole voglian dire una cosa; il lettore,
stando alla pratica che ha della composizione, pretende
che ne vogliano dire un'altra. Finalmente bisogna
che chi non sa si metta nelle mani di chi sa, e dia a lui
l'incarico della risposta: la quale, fatta sul gusto della
proposta, va poi soggetta a un'interpretazione simile.
Che se, per di più, il soggetto della corrispondenza è un
po' geloso; se c'entrano affari segreti, che non si vorrebbero
lasciar capire a un terzo, caso mai che la lettera andasse
persa; se, per questo riguardo, c'è stata anche l'intenzione
positiva di non dir le cose affatto chiare; allora,
per poco che la corrispondenza duri, le parti finiscono a
intendersi tra di loro come altre volte due scolastici che
da quattr'ore disputassero sull'entelechia: per non prendere
una similitudine da cose vive; che ci avesse poi a
toccare qualche scappellotto.
Ora, il caso de' nostri due corrispondenti era appunto
quello che abbiam detto. La prima lettera scritta in nome
di Renzo conteneva molte materie. Da principio, oltre
un racconto della fuga, molto più conciso, ma anche più
arruffato di quello che avete letto, un ragguaglio delle
sue circostanze attuali; dal quale, tanto Agnese quanto il
suo turcimanno furono ben lontani di ricavare un costrutto
chiaro e intero: avviso segreto, cambiamento di
nome, esser sicuro, ma dovere star nascosto; cose per sé
non troppo famigliari a' loro intelletti, e nella lettera dette
anche un po' in cifra. C'era poi delle domande affannose,
appassionate, su' casi di Lucia, con de' cenni oscuri
e dolenti, intorno alle voci che n'erano arrivate fino a
608
Renzo. C'erano finalmente speranze incerte, e lontane,
disegni lanciati nell'avvenire, e intanto promesse e preghiere
di mantener la fede data, di non perder la pazienza
né il coraggio, d'aspettar migliori circostanze.
Dopo un po' di tempo, Agnese trovò un mezzo fidato
di far pervenire nelle mani di Renzo una risposta, co'
cinquanta scudi assegnatigli da Lucia. Al veder tant'oro,
Renzo non sapeva cosa si pensare; e con l'animo agitato
da una maraviglia e da una sospensione che non davan
luogo a contentezza, corse in cerca del segretario, per
farsi interpretar la lettera, e aver la chiave d'un così strano
mistero.
Nella lettera, il segretario d'Agnese, dopo qualche lamento
sulla poca chiarezza della proposta, passava a descrivere,
con chiarezza a un di presso uguale, la tremenda
storia di quella persona (così diceva); e qui rendeva
ragione de' cinquanta scudi; poi veniva a parlar del voto,
ma per via di perifrasi, aggiungendo, con parole più dirette
e aperte, il consiglio di mettere il cuore in pace, e
di non pensarci più.
Renzo, poco mancò che non se la prendesse col lettore
interprete: tremava, inorridiva, s'infuriava, di quel che
aveva capito, e di quel che non aveva potuto capire. Tre
o quattro volte si fece rileggere il terribile scritto, ora
parendogli d'intender meglio, ora divenendogli buio ciò
che prima gli era parso chiaro. E in quella febbre di passioni,
volle che il segretario mettesse subito mano alla
penna, e rispondesse. Dopo l'espressioni più forti che si
possano immaginare di pietà e di terrore per i casi di
609
Lucia, – scrivete, – proseguiva dettando, – che io il cuore
in pace non lo voglio mettere, e non lo metterò mai; e
che non son pareri da darsi a un figliuolo par mio; e che
i danari non li toccherò; che li ripongo, e li tengo in deposito,
per la dote della giovine; che già la giovine dev'esser
mia; che io non so di promessa; e che ho ben
sempre sentito dire che la Madonna c'entra per aiutare i
tribolati, e per ottener delle grazie, ma per far dispetto e
per mancar di parola, non l'ho sentito mai; e che codesto
non può stare; e che, con questi danari, abbiamo a metter
su casa qui; e che, se ora sono un po' imbrogliato, l'è
una burrasca che passerà presto –; e cose simili.
Agnese ricevé poi quella lettera, e fece riscrivere; e il
carteggio continuò, nella maniera che abbiam detto.
Lucia, quando la madre ebbe potuto, non so per qual
mezzo, farle sapere che quel tale era vivo e in salvo e
avvertito, sentì un gran sollievo, e non desiderava più
altro, se non che si dimenticasse di lei; o, per dir la cosa
proprio a un puntino, che pensasse a dimenticarla. Dal
canto suo, faceva cento volte al giorno una risoluzione
simile riguardo a lui; e adoprava anche ogni mezzo, per
mandarla ad effetto. Stava assidua al lavoro, cercava
d'occuparsi tutta in quello: quando l'immagine di Renzo
le si presentava, e lei a dire o a cantare orazioni a mente.
Ma quell'immagine, proprio come se avesse avuto malizia,
non veniva per lo più, così alla scoperta; s'introduceva
di soppiatto dietro all'altre, in modo che la mente
non s'accorgesse d'averla ricevuta, se non dopo qualche
tempo che la c'era. Il pensiero di Lucia stava spesso con
610
la madre: come non ci sarebbe stato? e il Renzo ideale
veniva pian piano a mettersi in terzo, come il reale aveva
fatto tante volte. Così con tutte le persone, in tutti i
luoghi, in tutte le memorie del passato, colui si veniva a
ficcare. E se la poverina si lasciava andar qualche volta
a fantasticar sul suo avvenire, anche lì compariva colui,
per dire, se non altro: io a buon conto non ci sarò. Però,
se il non pensare a lui era impresa disperata, a pensarci
meno, e meno intensamente che il cuore avrebbe voluto,
Lucia ci riusciva fino a un certo segno: ci sarebbe anche
riuscita meglio, se fosse stata sola a volerlo. Ma c'era
donna Prassede, la quale, tutta impegnata dal canto suo
a levarle dall'animo colui, non aveva trovato miglior
espediente che di parlargliene spesso. – Ebbene? – le diceva:
– non ci pensiam più a colui?
– Io non penso a nessuno, – rispondeva Lucia.
Donna Prassede non s'appagava d'una risposta simile;
replicava che ci volevan fatti e non parole; si diffondeva
a parlare sul costume delle giovani, le quali, diceva, –
quando hanno nel cuore uno scapestrato (ed è lì che inclinano
sempre), non se lo staccan più. Un partito onesto,
ragionevole, d'un galantuomo, d'un uomo assestato,
che, per qualche accidente, vada a monte, son subito
rassegnate; ma un rompicollo, è piaga incurabile –. E allora
principiava il panegirico del povero assente, del birbante
venuto a Milano, per rubare e scannare; e voleva
far confessare a Lucia le bricconate che colui doveva
aver fatte, sicuramente anche al suo paese.
Lucia, con la voce tremante di vergogna, di dolore, e
611
di quello sdegno che poteva aver luogo nel suo animo
dolce e nella sua umile fortuna, assicurava e attestava,
che, al suo paese, quel poveretto non aveva mai fatto
parlar di sé, altro che in bene; avrebbe voluto, diceva,
che fosse presente qualcheduno di là, per fargli far testimonianza.
Anche sull'avventure di Milano, delle quali
non era ben informata, lo difendeva, appunto con la cognizione
che aveva di lui e de' suoi portamenti fino dalla
fanciullezza. Lo difendeva o si proponeva di difenderlo,
per puro dovere di carità, per amore del vero, e, a dir
proprio la parola con la quale spiegava a se stessa il suo
sentimento, come prossimo. Ma da queste apologie donna
Prassede ricavava nuovi argomenti per convincer Lucia,
che il suo cuore era ancora perso dietro a colui. E
per verità, in que' momenti, non saprei ben dire come la
cosa stesse. L'indegno ritratto che la vecchia faceva del
poverino, risvegliava, per opposizione, più viva e più distinta
che mai, nella mente della giovine l'idea che vi
s'era formata in una così lunga consuetudine; le rimembranze
compresse a forza, si svolgevano in folla; l'avversione
e il disprezzo richiamavano tanti antichi motivi
di stima; l'odio cieco e violento faceva sorger più forte
la pietà: e con questi affetti, chi sa quanto ci potesse essere
o non essere di quell'altro che dietro ad essi s'introduce
così facilmente negli animi; figuriamoci cosa farà
in quelli, donde si tratti di scacciarlo per forza. Sia come
si sia, il discorso, per la parte di Lucia, non sarebbe mai
andato molto in lungo; ché le parole finivan presto in
pianto.
612
Se donna Prassede fosse stata spinta a trattarla in
quella maniera da qualche odio inveterato contro di lei,
forse quelle lacrime l'avrebbero, tocca e fatta smettere;
ma parlando a fin di bene, tirava avanti, senza lasciarsi
smovere: come i gemiti, i gridi supplichevoli, potranno
ben trattenere l'arme d'un nemico, ma non il ferro d'un
chirurgo. Fatto però bene il suo dovere per quella volta,
dalle stoccate e da' rabbuffi veniva all'esortazioni, ai
consigli, conditi anche di qualche lode, per temperar
così l'agro col dolce, e ottener meglio l'effetto, operando
sull'animo in tutti i versi. Certo, di quelle baruffe (che
avevan sempre a un di presso lo stesso principio, mezzo
e fine), non rimaneva alla buona Lucia propriamente
astio contro l'acerba predicatrice, la quale poi nel resto
la trattava con gran dolcezza; e anche in questo, si vedeva
una buona intenzione. Le rimaneva bensì un ribollimento,
una sollevazione di pensieri e d'affetti tale, che ci
voleva molto tempo e molta fatica per tornare a quella
qualunque calma di prima.
Buon per lei, che non era la sola a cui donna Prassede
avesse a far del bene; sicché le baruffe non potevano esser
così frequenti. Oltre il resto della servitù, tutti cervelli
che avevan bisogno, più o meno, d'esser raddirizzati
e guidati; oltre tutte l'altre occasioni di prestar lo stesso
ufizio, per buon cuore, a molti con cui non era obbligata
a niente: occasioni che cercava, se non s'offrivan da
sé; aveva anche cinque figlie; nessuna in casa, ma che le
davan più da pensare, che se ci fossero state. Tre eran
monache, due maritate; e donna Prassede si trovava na-
613
turalmente aver tre monasteri e due case a cui soprintendere:
impresa vasta e complicata, e tanto più faticosa,
che due mariti, spalleggiati da padri, da madri, da fratelli,
e tre badesse, fiancheggiate da altre dignità e da molte
monache, non volevano accettare la sua soprintendenza.
Era una guerra, anzi cinque guerre, coperte, gentili,
fino a un certo segno, ma vive e senza tregua: era in tutti
que' luoghi un'attenzione continua a scansare la sua premura,
a chiuder l'adito a' suoi pareri, a eludere le sue richieste,
a far che fosse al buio, più che si poteva, d'ogni
affare. Non parlo de' contrasti, delle difficoltà che incontrava
nel maneggio d'altri affari anche più estranei:
si sa che agli uomini il bene bisogna, le più volte, farlo
per forza. Dove il suo zelo poteva esercitarsi liberamente,
era in casa: lì ogni persona era soggetta, in tutto e per
tutto, alla sua autorità, fuorché don Ferrante, col quale le
cose andavano in un modo affatto particolare.
Uomo di studio, non gli piaceva né di comandare né
d'ubbidire. Che, in tutte le cose di casa, la signora moglie
fosse la padrona, alla buon'ora; ma lui servo, no. E
se, pregato, le prestava a un'occorrenza l'ufizio della
penna, era perché ci aveva il suo genio; del rimanente,
anche in questo sapeva dir di no, quando non fosse persuaso
di ciò che lei voleva fargli scrivere. – La s'ingegni,
– diceva in que' casi; – faccia da sé, giacché la cosa
le par tanto chiara –. Donna Prassede, dopo aver tentato
per qualche tempo, e inutilmente, di tirarlo dal lasciar
fare al fare, s'era ristretta a brontolare spesso contro di
lui, a nominarlo uno schivafatiche, un uomo fisso nelle
614
sue idee, un letterato; titolo nel quale, insieme con la
stizza, c'entrava anche un po' di compiacenza.
Don Ferrante passava di grand'ore nel suo studio,
dove aveva una raccolta di libri considerabile, poco
meno di trecento volumi: tutta roba scelta, tutte opere
delle più riputate, in varie materie; in ognuna delle quali
era più o meno versato. Nell'astrologia, era tenuto, e con
ragione, per più che un dilettante; perché non ne possedeva
soltanto quelle nozioni generiche, e quel vocabolario
comune, d'influssi, d'aspetti, di congiunzioni; ma sapeva
parlare a proposito, e come dalla cattedra, delle dodici
case del cielo, de' circoli massimi, de' gradi lucidi e
tenebrosi, d'esaltazione e di deiezione, di transiti e di rivoluzioni,
de' princìpi in somma più certi e più reconditi
della scienza. Ed eran forse vent'anni che, in dispute frequenti
e lunghe, sosteneva la domificazione del Cardano
contro un altro dotto attaccato ferocemente a quella dell'Alcabizio,
per mera ostinazione, diceva don Ferrante;
il quale, riconoscendo volentieri la superiorità degli antichi,
non poteva però soffrire quel non voler dar ragione
a' moderni, anche dove l'hanno chiara che la vedrebbe
ognuno. Conosceva anche, più che mediocremente,
la storia della scienza; sapeva a un bisogno citare le più
celebri predizioni avverate, e ragionar sottilmente ed
eruditamente sopra altre celebri predizioni andate a
vòto, per dimostrar che la colpa non era della scienza,
ma di chi non l'aveva saputa adoprar bene.
Della filosofia antica aveva imparato quanto poteva
bastare, e n'andava di continuo imparando di più, dalla
615
lettura di Diogene Laerzio. Siccome però que' sistemi,
per quanto sian belli, non si può adottarli tutti; e, a voler
esser filosofo, bisogna scegliere un autore, così don Ferrante
aveva scelto Aristotile, il quale, come diceva lui,
non è né antico né moderno; è il filosofo. Aveva anche
varie opere de' più savi e sottili seguaci di lui, tra i moderni:
quelle de' suoi impugnatori non aveva mai voluto
leggerle, per non buttar via il tempo, diceva; né comprarle,
per non buttar via i danari. Per eccezione però,
dava luogo nella sua libreria a que' celebri ventidue libri
De subtilitate, e a qualche altr'opera antiperipatetica del
Cardano, in grazia del suo valore in astrologia; dicendo
che chi aveva potuto scrivere il trattato De restitutione
temporum et motuum coelestium, e il libro Duodecim
geniturarum, meritava d'essere ascoltato, anche quando
spropositava; e che il gran difetto di quell'uomo era stato
d'aver troppo ingegno; e che nessuno si può immaginare
dove sarebbe arrivato, anche in filosofia, se fosse
stato sempre nella strada retta. Del rimanente, quantunque,
nel giudizio de' dotti, don Ferrante passasse per un
peripatetico consumato, non ostante a lui non pareva di
saperne abbastanza; e più d'una volta disse, con gran
modestia, che l'essenza, gli universali, l'anima del mondo,
e la natura delle cose non eran cose tanto chiare,
quanto si potrebbe credere.
Della filosofia naturale s'era fatto più un passatempo
che uno studio; l'opere stesse d'Aristotile su questa materia,
e quelle di Plinio le aveva piuttosto lette che studiate:
non di meno, con questa lettura, con le notizie
616
raccolte incidentemente da' trattati di filosofia generale,
con qualche scorsa data alla Magia naturale del Porta,
alle tre storie lapidum, animalium, plantarum, del Cardano,
al Trattato dell'erbe, delle piante, degli animali,
d'Alberto Magno, a qualche altr'opera di minor conto,
sapeva a tempo trattenere una conversazione ragionando
delle virtù più mirabili e delle curiosità più singolari di
molti semplici; descrivendo esattamente le forme e l'abitudini
delle sirene e dell'unica fenice; spiegando come la
salamandra stia nel fuoco senza bruciare: come la remora,
quel pesciolino, abbia la forza e l'abilità di fermare di
punto in bianco, in alto mare, qualunque gran nave;
come le gocciole della rugiada diventin perle in seno
delle conchiglie; come il cameleonte si cibi d'aria; come
dal ghiaccio lentamente indurato, con l'andar de' secoli,
si formi il cristallo; e altri de' più maravigliosi segreti
della natura.
In quelli della magia e della stregoneria s'era internato
di più, trattandosi, dice il nostro anonimo, di scienza
molto più in voga e più necessaria, e nella quale i fatti
sono di molto maggiore importanza, e più a mano, da
poterli verificare. Non c'è bisogno di dire che, in un tale
studio, non aveva mai avuta altra mira che d'istruirsi e di
conoscere a fondo le pessime arti de' maliardi, per potersene
guardare, e difendere. E, con la scorta principalmente
del gran Martino Delrio (l'uomo della scienza),
era in grado di discorrere ex professo del maleficio amatorio,
del maleficio sonnifero, del maleficio ostile, e dell'infinite
specie che, pur troppo, dice ancora l'anonimo,
617
si vedono in pratica alla giornata, di questi tre generi capitali
di malìe, con effetti così dolorosi. Ugualmente vaste
e fondate eran le cognizioni di don Ferrante in fatto
di storia, specialmente universale: nella quale i suoi autori
erano il Tarcagnota, il Dolce, il Bugatti, il Campana,
il Guazzo, i più riputati in somma.
Ma cos'è mai la storia, diceva spesso don Ferrante,
senza la politica? Una guida che cammina, cammina,
con nessuno dietro che impari la strada, e per conseguenza
butta via i suoi passi; come la politica senza la
storia è uno che cammina senza guida. C'era dunque ne'
suoi scaffali un palchetto assegnato agli statisti; dove,
tra molti di piccola mole, e di fama secondaria, spiccavano
il Bodino, il Cavalcanti, il Sansovino, il Paruta, il
Boccalini. Due però erano i libri che don Ferrante anteponeva
a tutti, e di gran lunga, in questa materia; due
che, fino a un certo tempo, fu solito di chiamare i primi,
senza mai potersi risolvere a qual de' due convenisse
unicamente quel grado: l'uno, il Principe e i Discorsi del
celebre segretario fiorentino; mariolo sì, diceva don Ferrante,
ma profondo: l'altro, la Ragion di Stato del non
men celebre Giovanni Botero; galantuomo sì, diceva
pure, ma acuto. Ma, poco prima del tempo nel quale è
circoscritta la nostra storia, era venuto fuori il libro che
terminò la questione del primato, passando avanti anche
all'opere di que' due matadori, diceva don Ferrante; il libro
in cui si trovan racchiuse e come stillate tutte le malizie,
per poterle conoscere, e tutte le virtù, per poterle
praticare; quel libro piccino, ma tutto d'oro; in una paro-
618
la, lo Statista Regnante di don Valeriano Castiglione, di
quell'uomo celeberrimo, di cui si può dire, che i più gran
letterati lo esaltavano a gara, e i più gran personaggi facevano
a rubarselo; di quell'uomo, che il papa Urbano
VIII onorò, come è noto, di magnifiche lodi; che il cardinal
Borghese e il vicerè di Napoli, don Pietro di Toledo,
sollecitarono a descrivere, il primo i fatti di papa
Paolo V, l'altro le guerre del re cattolico in Italia, l'uno e
l'altro invano; di quell'uomo, che Luigi XIII, re di Francia,
per suggerimento del cardinal di Richelieu, nominò
suo istoriografo; a cui il duca Carlo Emanuele di Savoia
conferì la stessa carica; in lode di cui, per tralasciare altre
gloriose testimonianze, la duchessa Cristina, figlia
del cristianissimo re Enrico IV, poté in un diploma, con
molti altri titoli, annoverare "la certezza della fama ch'egli
ottiene in Italia, di primo scrittore de' nostri tempi".
Ma se, in tutte le scienze suddette, don Ferrante poteva
dirsi addottrinato, una ce n'era in cui meritava e godeva
il titolo di professore: la scienza cavalleresca. Non
solo ne ragionava con vero possesso, ma pregato frequentemente
d'intervenire in affari d'onore, dava sempre
qualche decisione. Aveva nella sua libreria, e si può dire
in testa, le opere degli scrittori più riputati in tal materia:
Paride dal Pozzo, Fausto da Longiano, l'Urrea, il Muzio,
il Romei, l'Albergato, il Forno primo e il Forno secondo
di Torquato Tasso, di cui aveva anche in pronto, e a un
bisogno sapeva citare a memoria tutti i passi così della
Gerusalemme Liberata, come della Conquistata, che
possono far testo in materia di cavalleria. L'autore però
619
degli autori, nel suo concetto, era il nostro celebre Francesco
Birago, con cui si trovò anche, più d'una volta, a
dar giudizio sopra casi d'onore; e il quale, dal canto suo,
parlava di don Ferrante in termini di stima particolare. E
fin da quando venner fuori i Discorsi Cavallereschi di
quell'insigne scrittore, don Ferrante pronosticò, senza
esitazione, che quest'opera avrebbe rovinata l'autorità
dell'Olevano, e sarebbe rimasta, insieme con l'altre sue
nobili sorelle, come codice di primaria autorità presso ai
posteri: profezia, dice l'anonimo, che ognun può vedere
come si sia avverata.
Da questo passa poi alle lettere amene; ma noi cominciamo
a dubitare se veramente il lettore abbia una gran
voglia d'andar avanti con lui in questa rassegna, anzi a
temere di non aver già buscato il titolo di copiator servile
per noi, e quello di seccatore da dividersi con l'anonimo
sullodato, per averlo bonariamente seguito fin qui,
in cosa estranea al racconto principale, e nella quale
probabilmente non s'è tanto disteso, che per isfoggiar
dottrina, e far vedere che non era indietro del suo secolo.
Però, lasciando scritto quel che è scritto, per non perder
la nostra fatica, ometteremo il rimanente, per rimetterci
in istrada: tanto più che ne abbiamo un bel pezzo
da percorrere, senza incontrare alcun de' nostri personaggi,
e uno più lungo ancora, prima di trovar quelli ai
fatti de' quali certamente il lettore s'interessa di più, se a
qualche cosa s'interessa in tutto questo.
Fino all'autunno del seguente anno 1629, rimasero
tutti, chi per volontà, chi per forza, nello stato a un di
620
presso in cui gli abbiam lasciati, senza che ad alcuno accadesse,
né che alcun altro potesse far cosa degna d'esser
riferita. Venne l'autunno, in cui Agnese e Lucia avevan
fatto conto di ritrovarsi insieme: ma un grande avvenimento
pubblico mandò quel conto all'aria: e fu questo
certamente uno de' suoi più piccoli effetti. Seguiron
poi altri grandi avvenimenti, che però non portarono
nessun cambiamento notabile nella sorte de' nostri personaggi.
Finalmente nuovi casi, più generali, più forti,
più estremi, arrivarono anche fino a loro, fino agli infimi
di loro, secondo la scala del mondo: come un turbine
vasto, incalzante, vagabondo, scoscendendo e sbarbando
alberi, arruffando tetti, scoprendo campanili, abbattendo
muraglie, e sbattendone qua e là i rottami, solleva anche
i fuscelli nascosti tra l'erba, va a cercare negli angoli le
foglie passe e leggieri, che un minor vento vi aveva confinate,
e le porta in giro involte nella sua rapina.
Ora, perché i fatti privati che ci rimangon da raccontare,
riescan chiari, dobbiamo assolutamente premettere
un racconto alla meglio di quei pubblici, prendendola
anche un po' da lontano.
621
CAPITOLO XXVIII
Dopo quella sedizione del giorno di san Martino e del
seguente, parve che l'abbondanza fosse tornata in Milano,
come per miracolo. Pane in quantità da tutti i fornai;
il prezzo, come nell'annate migliori; le farine a proporzione.
Coloro che, in que' due giorni, s'erano addati a urlare
o a far anche qualcosa di più, avevano ora (meno alcuni
pochi stati presi) di che lodarsi: e non crediate che
se ne stessero, appena cessato quel primo spavento delle
catture. Sulle piazze, sulle cantonate, nelle bettole, era
un tripudio palese, un congratularsi e un vantarsi tra'
denti d'aver trovata la maniera di far rinviliare il pane.
In mezzo però alla festa e alla baldanza, c'era (e come
non ci sarebbe stata?) un'inquietudine, un presentimento
che la cosa non avesse a durare. Assediavano i fornai e i
farinaioli, come già avevan fatto in quell'altra fattizia e
passeggiera abbondanza prodotta dalla prima tariffa
d'Antonio Ferrer; tutti consumavano senza risparmio;
chi aveva qualche quattrino da parte, l'investiva in pane
e in farine; facevan magazzino delle casse, delle botticine,
delle caldaie. Così, facendo a gara a goder del buon
mercato presente, ne rendevano, non dico impossibile la
lunga durata, che già lo era per sé, ma sempre più difficile
anche la continuazione momentanea. Ed ecco che, il
622
15 di novembre, Antonio Ferrer, De orden de Su Excelencia,
pubblicò una grida, con la quale, a chiunque
avesse granaglie o farine in casa, veniva proibito di
comprarne né punto né poco, e ad ognuno di comprar
pane, per più che il bisogno di due giorni, sotto pene pecuniarie
e corporali, all'arbitrio di Sua Eccellenza; intimazione
a chi toccava per ufizio, e a ogni persona, di
denunziare i trasgressori; ordine a' giudici, di far ricerche
nelle case che potessero venir loro indicate; insieme
però, nuovo comando a' fornai di tener le botteghe ben
fornite di pane, sotto pena in caso di mancamento, di
cinque anni di galera, et maggiore, all'arbitrio di S. E.
Chi sa immaginarsi una grida tale eseguita, deve avere
una bella immaginazione; e certo, se tutte quelle che si
pubblicavano in quel tempo erano eseguite, il ducato di
Milano doveva avere almeno tanta gente in mare, quanta
ne possa avere ora la gran Bretagna.
Sia com'esser si voglia, ordinando ai fornai di far tanto
pane, bisognava anche fare in modo che la materia
del pane non mancasse loro. S'era immaginato (come
sempre in tempo di carestia rinasce uno studio di ridurre
in pane de' prodotti che d'ordinario si consumano sott'altra
forma), s'era, dico, immaginato di far entrare il riso
nel composto del pane detto di mistura. Il 23 di novembre,
grida che sequestra, agli ordini del vicario e de' dodici
di provvisione, la metà del riso vestito (risone lo dicevano
qui, e lo dicon tuttora) che ognuno possegga;
pena a chiunque ne disponga senza il permesso di que'
signori, la perdita della derrata, e una multa di tre scudi
623
per moggio. È, come ognun vede, la più onesta.
Ma questo riso bisognava pagarlo, e un prezzo troppo
sproporzionato da quello del pane. Il carico di supplire
all'enorme differenza era stato imposto alla città; ma il
Consiglio de' decurioni, che l'aveva assunto per essa,
deliberò, lo stesso giorno 23 di novembre, di rappresentare
al governatore l'impossibilità di sostenerlo più a
lungo. E il governatore, con grida del 7 di dicembre, fissò
il prezzo del riso suddetto a lire dodici il moggio: a
chi ne chiedesse di più, come a chi ricusasse di vendere,
intimò la perdita della derrata e una multa d'altrettanto
valore, et maggior pena pecuniaria et ancora corporale
sino alla galera, all'arbitrio di S. E., secondo la qualità
de' casi et delle persone.
Al riso brillato era già stato fissato il prezzo prima
della sommossa; come probabilmente la tariffa o, per
usare quella denominazione celeberrima negli annali
moderni, il maximum del grano e dell'altre granaglie più
ordinarie sarà stato fissato con altre gride, che non c'è
avvenuto di vedere.
Mantenuto così il pane e la farina a buon mercato in
Milano, ne veniva di conseguenza che dalla campagna
accorresse gente a processione a comprarne. Don Gonzalo,
per riparare a questo, come dice lui, inconveniente,
proibì, con un'altra grida del 15 di dicembre, di portar
fuori della città pane, per più del valore di venti soldi;
pena la perdita del pane medesimo, e venticinque scudi,
et in caso di inhabilità di due tratti di corda in publico,
et maggior pena ancora, secondo il solito, all'arbitrio di
624
S. E. Il 22 dello stesso mese (e non si vede perché così
tardi), pubblicò un ordine somigliante per le farine e per
i grani.
La moltitudine aveva voluto far nascere l'abbondanza
col saccheggio e con l'incendio; il governo voleva mantenerla
con la galera e con la corda. I mezzi erano convenienti
tra loro; ma cosa avessero a fare col fine, il lettore
lo vede: come valessero in fatto ad ottenerlo, lo vedrà
a momenti. È poi facile anche vedere, e non inutile
l'osservare come tra quegli strani provvedimenti ci sia
però una connessione necessaria: ognuno era una conseguenza
inevitabile dell'antecedente, e tutti del primo,
che fissava al pane un prezzo così lontano dal prezzo
reale, da quello cioè che sarebbe risultato naturalmente
dalla proporzione tra il bisogno e la quantità. Alla moltitudine
un tale espediente è sempre parso, e ha sempre
dovuto parere, quanto conforme all'equità, altrettanto
semplice e agevole a mettersi in esecuzione: è quindi
cosa naturale che, nell'angustie e ne' patimenti della carestia,
essa lo desideri, l'implori e, se può, l'imponga. Di
mano in mano poi che le conseguenze si fanno sentire,
conviene che coloro a cui tocca, vadano al riparo di ciascheduna,
con una legge la quale proibisca agli uomini
di far quello a che eran portati dall'antecedente. Ci si
permetta d'osservar qui di passaggio una combinazione
singolare. In un paese e in un'epoca vicina, nell'epoca la
più clamorosa e la più notabile della storia moderna, si
ricorse, in circostanze simili, a simili espedienti (i medesimi,
si potrebbe quasi dire, nella sostanza, con la sola
625
differenza di proporzione, e a un di presso nel medesimo
ordine) ad onta de' tempi tanto cambiati, e delle cognizioni
cresciute in Europa, e in quel paese forse più
che altrove; e ciò principalmente perché la gran massa
popolare, alla quale quelle cognizioni non erano arrivate,
poté far prevalere a lungo il suo giudizio, e forzare,
come colà si dice, la mano a quelli che facevan la legge.
Così, tornando a noi, due erano stati, alla fin de' conti,
i frutti principali della sommossa; guasto e perdita effettiva
di viveri, nella sommossa medesima; consumo, fin
che durò la tariffa, largo, spensierato, senza misura, a
spese di quel poco grano, che pur doveva bastare fino
alla nuova raccolta. A questi effetti generali s'aggiunga
quattro disgraziati, impiccati come capi del tumulto: due
davanti al forno delle grucce, due in cima della strada
dov'era la casa del vicario di provvisione.
Del resto, le relazioni storiche di que' tempi son fatte
così a caso, che non ci si trova neppur la notizia del
come e del quando cessasse quella tariffa violenta. Se,
in mancanza di notizie positive, è lecito propor congetture,
noi incliniamo a credere che sia stata abolita poco
prima o poco dopo il 24 di dicembre, che fu il giorno di
quell'esecuzione. E in quanto alle gride, dopo l'ultima
che abbiam citata del 22 dello stesso mese, non ne troviamo
altre in materia di grasce; sian esse perite, o siano
sfuggite alle nostre ricerche, o sia finalmente che il governo,
disanimato, se non ammaestrato dall'inefficacia
di que' suoi rimedi, e sopraffatto dalle cose, le abbia abbandonate
al loro corso. Troviamo bensì nelle relazioni
626
di più d'uno storico (inclinati, com'erano, più a descriver
grand'avvenimenti, che a notarne le cagioni e il progresso)
il ritratto del paese, e della città principalmente, nell'inverno
avanzato e nella primavera, quando la cagion
del male, la sproporzione cioè tra i viveri e il bisogno,
non distrutta, anzi accresciuta da' rimedi che ne sospesero
temporariamente gli effetti, e neppure da un'introduzione
sufficiente di granaglie estere, alla quale ostavano
l'insufficienza de' mezzi pubblici e privati, la penuria de'
paesi circonvicini, la scarsezza, la lentezza e i vincoli
del commercio, e le leggi stesse tendenti a produrre e
mantenere il prezzo basso, quando, dico, la cagion vera
della carestia, o per dir meglio, la carestia stessa operava
senza ritegno, e con tutta la sua forza. Ed ecco la copia
di quel ritratto doloroso.
A ogni passo, botteghe chiuse; le fabbriche in gran
parte deserte; le strade, un indicibile spettacolo, un corso
incessante di miserie, un soggiorno perpetuo di patimenti.
Gli accattoni di mestiere, diventati ora il minor
numero, confusi e perduti in una nuova moltitudine, ridotti
a litigar l'elemosina con quelli talvolta da cui in altri
giorni l'avevan ricevuta. Garzoni e giovani licenziati
da padroni di bottega, che, scemato o mancato affatto il
guadagno giornaliero, vivevano stentatamente degli
avanzi e del capitale; de' padroni stessi, per cui il cessar
delle faccende era stato fallimento e rovina; operai, e
anche maestri d'ogni manifattura e d'ogn'arte, delle più
comuni come delle più raffinate, delle più necessarie
come di quelle di lusso, vaganti di porta in porta, di stra-
627
da in istrada, appoggiati alle cantonate, accovacciati sulle
lastre, lungo le case e le chiese, chiedendo pietosamente
l'elemosina, o esitanti tra il bisogno e una vergogna
non ancor domata, smunti, spossati, rabbrividiti dal
freddo e dalla fame ne' panni logori e scarsi, ma che in
molti serbavano ancora i segni d'un'antica agiatezza;
come nell'inerzia e nell'avvilimento, compariva non so
quale indizio d'abitudini operose e franche. Mescolati
tra la deplorabile turba, e non piccola parte di essa, servitori
licenziati da padroni caduti allora dalla mediocrità
nella strettezza, o che quantunque facoltosissimi si trovavano
inabili, in una tale annata, a mantenere quella
solita pompa di seguito. E a tutti questi diversi indigenti
s'aggiunga un numero d'altri, avvezzi in parte a vivere
del guadagno di essi: bambini, donne, vecchi, aggruppati
co' loro antichi sostenitori, o dispersi in altre parti all'accatto.
C'eran pure, e si distinguevano ai ciuffi arruffati, ai
cenci sfarzosi, o anche a un certo non so che nel portamento
e nel gesto, a quel marchio che le consuetudini
stampano su' visi, tanto più rilevato e chiaro, quanto più
sono strane, molti di quella genìa de' bravi che, perduto,
per la condizion comune, quel loro pane scellerato, ne
andavan chiedendo per carità. Domati dalla fame, non
gareggiando con gli altri che di preghiere, spauriti, incantati,
si strascicavan per le strade che avevano per tanto
tempo passeggiate a testa alta, con isguardo sospettoso
e feroce, vestiti di livree ricche e bizzarre, con gran
penne, guarniti di ricche armi, attillati, profumati; e pa-
628
ravano umilmente la mano, che tante volte avevano alzata
insolente a minacciare, o traditrice a ferire.
Ma forse il più brutto e insieme il più compassionevole
spettacolo erano i contadini, scompagnati, a coppie,
a famiglie intere; mariti, mogli, con bambini in collo, o
attaccati dietro le spalle, con ragazzi per la mano, con
vecchi dietro. Alcuni che, invase e spogliate le loro case
dalla soldatesca, alloggiata lì o di passaggio, n'eran fuggiti
disperatamente; e tra questi ce n'era di quelli che,
per far più compassione, e come per distinzione di miseria,
facevan vedere i lividi e le margini de' colpi ricevuti
nel difendere quelle loro poche ultime provvisioni, o
scappando da una sfrenatezza cieca e brutale. Altri, andati
esenti da quel flagello particolare, ma spinti da que'
due da cui nessun angolo era stato immune, la sterilità e
le gravezze, più esorbitanti che mai per soddisfare a ciò
che si chiamava i bisogni della guerra, eran venuti, venivano
alla città, come a sede antica e ad ultimo asilo di
ricchezza e di pia munificenza. Si potevan distinguere
gli arrivati di fresco, più ancora che all'andare incerto e
all'aria nuova, a un fare maravigliato e indispettito di
trovare una tal piena, una tale rivalità di miseria, al termine
dove avevan creduto di comparire oggetti singolari
di compassione, e d'attirare a sé gli sguardi e i soccorsi.
Gli altri che da più o men tempo giravano e abitavano le
strade della città, tenendosi ritti co' sussidi ottenuti o
toccati come in sorte, in una tanta sproporzione tra i
mezzi e il bisogno, avevan dipinta ne' volti e negli atti
una più cupa e stanca costernazione. Vestiti diversamen-
629
te, quelli che ancora si potevano dir vestiti; e diversi anche
nell'aspetto: facce dilavate del basso paese, abbronzate
del pian di mezzo e delle colline, sanguigne di
montanari; ma tutte affilate e stravolte, tutte con occhi
incavati, con isguardi fissi, tra il torvo e l'insensato; arruffati
i capelli, lunghe e irsute le barbe: corpi cresciuti e
indurati alla fatica, esausti ora dal disagio; raggrinzata la
pelle sulle braccia aduste e sugli stinchi e sui petti scarniti,
che si vedevan di mezzo ai cenci scomposti. E diversamente,
ma non meno doloroso di questo aspetto di
vigore abbattuto, l'aspetto d'una natura più presto vinta,
d'un languore e d'uno sfinimento più abbandonato, nel
sesso e nell'età più deboli.
Qua e là per le strade, rasente ai muri delle case, qualche
po' di paglia pesta, trita e mista d'immondo ciarpume.
E una tal porcheria era però un dono e uno studio
della carità; eran covili apprestati a qualcheduno di que'
meschini, per posarci il capo la notte. Ogni tanto, ci si
vedeva, anche di giorno, giacere o sdraiarsi taluno a cui
la stanchezza o il digiuno aveva levate le forze e tronche
le gambe: qualche volta quel tristo letto portava un cadavere:
qualche volta si vedeva uno cader come un cencio
all'improvviso, e rimaner cadavere sul selciato.
Accanto a qualcheduno di que' covili, si vedeva pure
chinato qualche passeggiero o vicino, attirato da una
compassion subitanea. In qualche luogo appariva un
soccorso ordinato con più lontana previdenza, mosso da
una mano ricca di mezzi, e avvezza a beneficare in grande;
ed era la mano del buon Federigo. Aveva scelto sei
630
preti ne' quali una carità viva e perseverante fosse accompagnata
e servita da una complessione robusta; gli
aveva divisi in coppie, e ad ognuna assegnata una terza
parte della città da percorrere, con dietro facchini carichi
di vari cibi, d'altri più sottili e più pronti ristorativi, e di
vesti. Ogni mattina, le tre coppie si mettevano in istrada
da diverse parti, s'avvicinavano a quelli che vedevano
abbandonati per terra, e davano a ciascheduno aiuto secondo
il bisogno. Taluno già agonizzante e non più in
caso di ricevere alimento, riceveva gli ultimi soccorsi e
le consolazioni della religione. Agli affamati dispensavano
minestra, ova, pane, vino; ad altri, estenuati da più
antico digiuno, porgevano consumati, stillati, vino più
generoso, riavendoli prima, se faceva di bisogno, con
cose spiritose. Insieme, distribuivano vesti alle nudità
più sconce e più dolorose.
Né qui finiva la loro assistenza: il buon pastore aveva
voluto che, almeno dov'essa poteva arrivare, recasse un
sollievo efficace e non momentaneo. Ai poverini a cui
quel primo ristoro avesse rese forze bastanti per reggersi
e per camminare, davano un po' di danaro, affinché il bisogno
rinascente e la mancanza d'altro soccorso non li
rimettesse ben presto nello stato di prima; agli altri cercavano
ricovero e mantenimento, in qualche casa delle
più vicine. In quelle de' benestanti, erano per lo più ricevuti
per carità, e come raccomandati dal cardinale; in altre,
dove alla buona volontà mancassero i mezzi, chiedevan
que' preti che il poverino fosse ricevuto a dozzina,
fissavano il prezzo, e ne sborsavan subito una parte a
631
conto. Davano poi, di questi ricoverati, la nota ai parrochi,
acciocché li visitassero; e tornavano essi medesimi
a visitarli.
Non c'è bisogno di dire che Federigo non ristringeva
le sue cure a questa estremità di patimenti, né l'aveva
aspettata per commoversi. Quella carità ardente e versatile
doveva tutto sentire, in tutto adoprarsi, accorrere
dove non aveva potuto prevenire, prender, per dir così,
tante forme, in quante variava il bisogno. Infatti, radunando
tutti i suoi mezzi, rendendo più rigoroso il risparmio,
mettendo mano a risparmi destinati ad altre liberalità,
divenute ora d'un'importanza troppo secondaria,
aveva cercato ogni maniera di far danari, per impiegarli
tutti in soccorso degli affamati. Aveva fatte gran compre
di granaglie, e speditane una buona parte ai luoghi della
diocesi, che n'eran più scarsi; ed essendo il soccorso
troppo inferiore al bisogno, mandò anche del sale, – con
cui, – dice, raccontando la cosa, il Ripamonti (Historiae
Patriae, Decadis V, Lib. VI, pag. 386.) – l'erbe del prato
e le cortecce degli alberi si convertono in cibo –. Granaglie
pure e danari aveva distribuiti ai parrochi della città;
lui stesso la visitava, quartiere per quartiere, dispensando
elemosine; soccorreva in segreto molte famiglie
povere; nel palazzo arcivescovile, come attesta uno
scrittore contemporaneo, il medico Alessandro Tadino,
in un suo Ragguaglio che avremo spesso occasion di citare
andando avanti, si distribuivano ogni mattina due
mila scodelle di minestra di riso (Ragguaglio dell'origine
et giornali sucessi della gran peste contagiosa, vene-
632
fica et malefica, seguita nella città di Milano etc. Milano,
1648, pag. 10.).
Ma questi effetti di carità, che possiamo certamente
chiamar grandiosi, quando si consideri che venivano da
un sol uomo e dai soli suoi mezzi (giacché Federigo ricusava,
per sistema, di farsi dispensatore delle liberalità
altrui); questi, insieme con le liberalità d'altre mani private,
se non così feconde, pur numerose; insieme con le
sovvenzioni che il Consiglio de' decurioni aveva decretate,
dando al tribunal di provvisione l'incombenza di distribuirle;
erano ancor poca cosa in paragone del bisogno.
Mentre ad alcuni montanari vicini a morir di fame,
veniva, per la carità del cardinale, prolungata la vita, altri
arrivavano a quell'estremo; i primi, finito quel misurato
soccorso, ci ricadevano; in altre parti, non dimenticate,
ma posposte, come meno angustiate, da una carità
costretta a scegliere, l'angustie divenivan mortali; per
tutto si periva, da ogni parte s'accorreva alla città. Qui,
due migliaia, mettiamo, d'affamati più robusti ed esperti
a superar la concorrenza e a farsi largo, avevano acquistata
una minestra, tanto da non morire in quel giorno;
ma più altre migliaia rimanevano indietro, invidiando
quei, diremo noi, più fortunati, quando, tra i rimasti indietro,
c'erano spesso le mogli, i figli, i padri loro? E
mentre in alcune parti della città, alcuni di quei più abbandonati
e ridotti all'estremo venivan levati di terra,
rianimati, ricoverati e provveduti per qualche tempo; in
cent'altre parti, altri cadevano, languivano o anche spiravano,
senza aiuto, senza refrigerio.
633
Tutto il giorno, si sentiva per le strade un ronzìo confuso
di voci supplichevoli; la notte, un susurro di gemiti,
rotto di quando in quando da alti lamenti scoppiati all'improvviso,
da urli, da accenti profondi d'invocazione,
che terminavano in istrida acute.
È cosa notabile che, in un tanto eccesso di stenti, in
una tanta varietà di querele, non si vedesse mai un tentativo,
non iscappasse mai un grido di sommossa: almeno
non se ne trova il minimo cenno. Eppure, tra coloro che
vivevano e morivano in quella maniera, c'era un buon
numero d'uomini educati a tutt'altro che a tollerare; c'erano
a centinaia, di que' medesimi che, il giorno di san
Martino, s'erano tanto fatti sentire. Né si può pensare
che l'esempio de' quattro disgraziati che n'avevan portata
la pena per tutti, fosse quello che ora li tenesse tutti a
freno: qual forza poteva avere, non la presenza, ma la
memoria de' supplizi sugli animi d'una moltitudine vagabonda
e riunita, che si vedeva come condannata a un
lento supplizio, che già lo pativa? Ma noi uomini siam
in generale fatti così: ci rivoltiamo sdegnati e furiosi
contro i mali mezzani, e ci curviamo in silenzio sotto gli
estremi; sopportiamo, non rassegnati ma stupidi, il colmo
di ciò che da principio avevamo chiamato insopportabile.
Il vòto che la mortalità faceva ogni giorno in quella
deplorabile moltitudine, veniva ogni giorno più che
riempito: era un concorso continuo, prima da' paesi circonvicini,
poi da tutto il contado, poi dalle città dello
stato, alla fine anche da altre. E intanto, anche da questa
634
partivano ogni giorno antichi abitatori; alcuni per sottrarsi
alla vista di tante piaghe; altri, vedendosi, per dir
così, preso il posto da' nuovi concorrenti d'accatto, uscivano
a un'ultima disperata prova di chieder soccorso altrove,
dove si fosse, dove almeno non fosse così fitta e
così incalzante la folla e la rivalità del chiedere. S'incontravano
nell'opposto viaggio questi e que' pellegrini,
spettacolo di ribrezzo gli uni agli altri, e saggio doloroso,
augurio sinistro del termine a cui gli uni e gli altri
erano incamminati. Ma seguitavano ognuno la sua strada,
se non più per la speranza di mutar sorte, almeno per
non tornare sotto un cielo divenuto odioso, per non rivedere
i luoghi dove avevan disperato. Se non che taluno,
mancandogli affatto le forze, cadeva per la strada, e rimaneva
lì morto: spettacolo ancor più funesto ai suoi
compagni di miseria, oggetto d'orrore, forse di rimprovero
agli altri passeggieri. "Vidi io, – scrive il Ripamonti,
– nella strada che gira le mura, il cadavere d'una donna...
Le usciva di bocca dell'erba mezza rosicchiata, e le
labbra facevano ancora quasi un atto di sforzo
rabbioso... Aveva un fagottino in ispalla, e attaccato con
le fasce al petto un bambino, che piangendo chiedeva la
poppa... Ed erano sopraggiunte persone compassionevoli,
le quali, raccolto il meschinello di terra, lo portavan
via, adempiendo così intanto il primo ufizio materno".
Quel contrapposto di gale e di cenci, di superfluità e
di miseria, spettacolo ordinario de' tempi ordinari, era
allora affatto cessato. I cenci e la miseria eran quasi per
tutto; e ciò che se ne distingueva, era appena un'appa-
635
renza di parca mediocrità. Si vedevano i nobili camminare
in abito semplice e dimesso, o anche logoro e gretto;
alcuni, perché le cagioni comuni della miseria avevan
mutata a quel segno anche la loro fortuna, o dato il
tracollo a patrimoni già sconcertati: gli altri, o che temessero
di provocare col fasto la pubblica disperazione,
o che si vergognassero d'insultare alla pubblica calamità.
Que' prepotenti odiati e rispettati, soliti a andare in
giro con uno strascico di bravi, andavano ora quasi soli,
a capo basso, con visi che parevano offrire e chieder
pace. Altri che, anche nella prosperità, erano stati di
pensieri più umani, e di portamenti più modesti, parevano
anch'essi confusi, costernati, e come sopraffatti dalla
vista continua d'una miseria che sorpassava, non solo la
possibilità del soccorso, ma direi quasi, le forze della
compassione. Chi aveva il modo di far qualche elemosina,
doveva però fare una trista scelta tra fame e fame, tra
urgenze e urgenze. E appena si vedeva una mano pietosa
avvicinarsi alla mano d'un infelice, nasceva all'intorno
una gara d'altri infelici; coloro a cui rimaneva più vigore,
si facevano avanti a chieder con più istanza; gli estenuati,
i vecchi, i fanciulli, alzavano le mani scarne; le
madri alzavano e facevan veder da lontano i bambini
piangenti, mal rinvoltati nelle fasce cenciose, e ripiegati
per languore nelle loro mani.
Così passò l'inverno e la primavera: e già da qualche
tempo il tribunale della sanità andava rappresentando a
quello della provvisione il pericolo del contagio, che sovrastava
alla città, per tanta miseria ammontata in ogni
636
parte di essa; e proponeva che gli accattoni venissero
raccolti in diversi ospizi. Mentre si discute questa proposta,
mentre s'approva, mentre si pensa ai mezzi, ai
modi, ai luoghi, per mandarla ad effetto, i cadaveri crescono
nelle strade ogni giorno più; a proporzion di questo,
cresce tutto l'altro ammasso di miserie. Nel tribunale
di provvisione vien proposto, come più facile e più
speditivo, un altro ripiego, di radunar tutti gli accattoni,
sani e infermi, in un sol luogo, nel lazzeretto, dove fosser
mantenuti e curati a spese del pubblico; e così vien
risoluto, contro il parere della Sanità, la quale opponeva
che, in una così gran riunione, sarebbe cresciuto il pericolo
a cui si voleva metter riparo.
Il lazzeretto di Milano (se, per caso, questa storia capitasse
nelle mani di qualcheduno che non lo conoscesse,
né di vista né per descrizione) è un recinto quadrilatero
e quasi quadrato, fuori della città, a sinistra della
porta detta orientale, distante dalle mura lo spazio della
fossa, d'una strada di circonvallazione, e d'una gora che
gira il recinto medesimo. I due lati maggiori son lunghi
a un di presso cinquecento passi; gli altri due, forse
quindici meno; tutti, dalla parte esterna, son divisi in
piccole stanze d'un piano solo; di dentro gira intorno a
tre di essi un portico continuo a volta, sostenuto da piccole
e magre colonne.
Le stanzine eran dugent'ottantotto, o giù di lì: a' nostri
giorni, una grande apertura fatta nel mezzo, e una piccola,
in un canto della facciata del lato che costeggia la
strada maestra, ne hanno portate via non so quante. Al
637
tempo della nostra storia, non c'eran che due entrature;
una nel mezzo del lato che guarda le mura della città,
l'altra di rimpetto, nell'opposto. Nel centro dello spazio
interno, c'era, e c'è tutt'ora, una piccola chiesa ottangolare.
La prima destinazione di tutto l'edifizio, cominciato
nell'anno 1489, co' danari d'un lascito privato, continuato
poi con quelli del pubblico e d'altri testatori e donatori,
fu, come l'accenna il nome stesso, di ricoverarvi, all'occorrenza,
gli ammalati di peste; la quale, già molto
prima di quell'epoca, era solita, e lo fu per molto tempo
dopo, a comparire quelle due, quattro, sei, otto volte per
secolo, ora in questo, ora in quel paese d'Europa, prendendone
talvolta una gran parte, o anche scorrendola
tutta, per il lungo e per il largo. Nel momento di cui parliamo,
il lazzeretto non serviva che per deposito delle
mercanzie soggette a contumacia.
Ora, per metterlo in libertà, non si stette al rigor delle
leggi sanitarie, e fatte in fretta in fretta le purghe e gli
esperimenti prescritti, si rilasciaron tutte le mercanzie a
un tratto. Si fece stender della paglia in tutte le stanze, si
fecero provvisioni di viveri, della qualità e nella quantità
che si poté; e s'invitarono, con pubblico editto, tutti
gli accattoni a ricoverarsi lì.
Molti vi concorsero volontariamente; tutti quelli che
giacevano infermi per le strade e per le piazze, ci vennero
trasportati; in pochi giorni, ce ne fu, tra gli uni e gli
altri, più di tre mila. Ma molti più furon quelli che restaron
fuori. O che ognun di loro aspettasse di veder gli al-
638
tri andarsene, e di rimanere in pochi a goder l'elemosine
della città, o fosse quella natural ripugnanza alla clausura,
o quella diffidenza de' poveri per tutto ciò che vien
loro proposto da chi possiede le ricchezze e il potere
(diffidenza sempre proporzionata all'ignoranza comune
di chi la sente e di chi l'ispira, al numero de' poveri, e al
poco giudizio delle leggi), o il saper di fatto quale fosse
in realtà il benefizio offerto, o fosse tutto questo insieme,
o che altro, il fatto sta che la più parte, non facendo
conto dell'invito, continuavano a strascicarsi stentando
per le strade. Visto ciò, si credé bene di passar dall'invito
alla forza. Si mandarono in ronda birri che cacciassero
gli accattoni al lazzeretto, e vi menassero legati quelli
che resistevano; per ognun de' quali fu assegnato a coloro
il premio di dieci soldi: ecco se, anche nelle maggiori
strettezze, i danari del pubblico si trovan sempre, per
impiegarli a sproposito. E quantunque, com'era stata
congettura, anzi intento espresso della Provvisione, un
certo numero d'accattoni sfrattasse dalla città, per andare
a vivere o a morire altrove, in libertà almeno; pure la
caccia fu tale che, in poco tempo, il numero de' ricoverati,
tra ospiti e prigionieri, s'accostò a dieci mila.
Le donne e i bambini, si vuol supporre che saranno
stati messi in quartieri separati, benché le memorie del
tempo non ne dican nulla. Regole poi e provvedimenti
per il buon ordine, non ne saranno certamente mancati;
ma si figuri ognuno qual ordine potesse essere stabilito
e mantenuto, in que' tempi specialmente e in quelle circostanze,
in una così vasta e varia riunione, dove coi vo-
639
lontari si trovavano i forzati; con quelli per cui l'accatto
era una necessità, un dolore, una vergogna, coloro di cui
era il mestiere; con molti cresciuti nell'onesta attività de'
campi e dell'officine, molti altri educati nelle piazze,
nelle taverne, ne' palazzi de' prepotenti, all'ozio, alla
truffa, allo scherno, alla violenza.
Come stessero poi tutti insieme d'alloggio e di vitto,
si potrebbe tristamente congetturarlo, quando non n'avessimo
notizie positive; ma le abbiamo. Dormivano
ammontati a venti a trenta per ognuna di quelle cellette,
o accovacciati sotto i portici, sur un po' di paglia putrida
e fetente, o sulla nuda terra: perché, s'era bensì ordinato
che la paglia fosse fresca e a sufficienza, e cambiata
spesso; ma in effetto era stata cattiva, scarsa, e non si
cambiava. S'era ugualmente ordinato che il pane fosse
di buona qualità: giacché, quale amministratore ha mai
detto che si faccia e si dispensi roba cattiva? ma ciò che
non si sarebbe ottenuto nelle circostanze solite, anche
per un più ristretto servizio, come ottenerlo in quel caso,
e per quella moltitudine? Si disse allora, come troviamo
nelle memorie, che il pane del lazzeretto fosse alterato
con sostanze pesanti e non nutrienti: ed è pur troppo credibile
che non fosse uno di que' lamenti in aria. D'acqua
perfino c'era scarsità; d'acqua, voglio dire, viva e salubre:
il pozzo comune, doveva esser la gora che gira le
mura del recinto, bassa, lenta, dove anche motosa, e divenuta
poi quale poteva renderla l'uso e la vicinanza d'una
tanta e tal moltitudine.
A tutte queste cagioni di mortalità, tanto più attive,
640
che operavano sopra corpi ammalati o ammalazzati,
s'aggiunga una gran perversità della stagione: piogge
ostinate, seguite da una siccità ancor più ostinata, e con
essa un caldo anticipato e violento. Ai mali s'aggiunga il
sentimento de' mali, la noia e la smania della prigionia,
la rimembranza dell'antiche abitudini, il dolore di cari
perduti, la memoria inquieta di cari assenti, il tormento
e il ribrezzo vicendevole, tant'altre passioni d'abbattimento
o di rabbia, portate o nate là dentro; l'apprensione
poi e lo spettacolo continuo della morte resa frequente
da tante cagioni, e divenuta essa medesima una nuova e
potente cagione. E non farà stupore che la mortalità crescesse
e regnasse in quel recinto a segno di prendere
aspetto e, presso molti, nome di pestilenza: sia che la
riunione e l'aumento di tutte quelle cause non facesse
che aumentare l'attività d'un'influenza puramente epidemica;
sia (come par che avvenga nelle carestie anche
men gravi e men prolungate di quella) che vi avesse luogo
un certo contagio, il quale ne' corpi affetti e preparati
dal disagio e dalla cattiva qualità degli alimenti, dall'intemperie,
dal sudiciume, dal travaglio e dall'avvilimento
trovi la tempera, per dir così, e la stagione sua propria,
le condizioni necessarie in somma per nascere, nutrirsi e
moltiplicare (se a un ignorante è lecito buttar là queste
parole, dietro l'ipotesi proposta da alcuni fisici e riproposta
da ultimo, con molte ragioni e con molta riserva,
da uno, diligente quanto ingegnoso) (Del morbo petecchiale...
e degli altri contagi in generale, opera del dott.
F. Enrico Acerbi, Cap. III, § 1 e 2.): sia poi che il conta-
641
gio scoppiasse da principio nel lazzeretto medesimo,
come, da un'oscura e inesatta relazione, par che pensassero
i medici della Sanità; sia che vivesse e andasse covando
prima d'allora (ciò che par forse più verisimile,
chi pensi come il disagio era già antico e generale, e la
mortalità già frequente), e che portato in quella folla
permanente, vi si propagasse con nuova e terribile rapidità.
Qualunque di queste congetture sia la vera, il numero
giornaliero de' morti nel lazzeretto oltrepassò in
poco tempo il centinaio.
Mentre in quel luogo tutto il resto era languore, angoscia,
spavento, rammarichìo, fremito, nella Provvisione
era vergogna, stordimento, incertezza. Si discusse, si
sentì il parere della Sanità; non si trovò altro che di disfare
ciò che s'era fatto con tanto apparato, con tanta
spesa, con tante vessazioni. S'aprì il lazzeretto, si licenziaron
tutti i poveri non ammalati che ci rimanevano, e
che scapparon fuori con una gioia furibonda. La città
tornò a risonare dell'antico lamento, ma più debole e interrotto;
rivide quella turba più rada e più compassionevole,
dice il Ripamonti, per il pensiero del come fosse di
tanto scemata. Gl'infermi furon trasportati a Santa Maria
della Stella, allora ospizio di poveri; dove la più parte
perirono.
Intanto però cominciavano que' benedetti campi a imbiondire.
Gli accattoni venuti dal contado se n'andarono,
ognuno dalla sua parte, a quella tanto sospirata segatura.
Il buon Federigo gli accomiatò con un ultimo sforzo, e
con un nuovo ritrovato di carità: a ogni contadino che si
642
presentasse all'arcivescovado, fece dare un giulio, e una
falce da mietere.
Con la messe finalmente cessò la carestia: la mortalità,
epidemica o contagiosa, scemando di giorno in giorno,
si prolungò però fin nell'autunno. Era sul finire,
quand'ecco un nuovo flagello.
Molte cose importanti, di quelle a cui più specialmente
si dà titolo di storiche, erano accadute in questo frattempo.
Il cardinal di Richelieu, presa, come s'è detto, la
Roccella, abborracciata alla meglio una pace col re d'Inghilterra,
aveva proposto e persuaso con la sua potente
parola, nel Consiglio di quello di Francia, che si soccorresse
efficacemente il duca di Nevers; e aveva insieme
determinato il re medesimo a condurre in persona la
spedizione. Mentre si facevan gli apparecchi, il conte di
Nassau, commissario imperiale, intimava in Mantova al
nuovo duca, che desse gli stati in mano a Ferdinando, o
questo manderebbe un esercito ad occuparli. Il duca che,
in più disperate circostanze, s'era schermito d'accettare
una condizione così dura e così sospetta, incoraggito ora
dal vicino soccorso di Francia, tanto più se ne schermiva;
però con termini in cui il no fosse rigirato e allungato,
quanto si poteva, e con proposte di sommissione, anche
più apparente, ma meno costosa. Il commissario se
n'era andato, protestandogli che si verrebbe alla forza. In
marzo, il cardinal di Richelieu era poi calato infatti col
re, alla testa d'un esercito: aveva chiesto il passo al duca
di Savoia; s'era trattato; non s'era concluso; dopo uno
scontro, col vantaggio de' Francesi, s'era trattato di nuo-
643
vo, e concluso un accordo, nel quale il duca, tra l'altre
cose, aveva stipulato che il Cordova leverebbe l'assedio
da Casale; obbligandosi, se questo ricusasse, a unirsi co'
Francesi, per invadere il ducato di Milano. Don Gonzalo,
parendogli anche d'uscirne con poco, aveva levato
l'assedio da Casale, dov'era subito entrato un corpo di
Francesi, a rinforzar la guarnigione.
Fu in questa occasione che l'Achillini scrisse al re
Luigi quel suo famoso sonetto:
Sudate, o fochi, a preparar metalli:
e un altro, con cui l'esortava a portarsi subito alla liberazione
di Terra santa. Ma è un destino che i pareri de'
poeti non siano ascoltati: e se nella storia trovate de' fatti
conformi a qualche loro suggerimento, dite pur francamente
ch'eran cose risolute prima. Il cardinal di Richelieu
aveva in vece stabilito di ritornare in Francia, per
affari che a lui parevano più urgenti. Girolamo Soranzo,
inviato de' Veneziani, poté bene addurre ragioni per
combattere quella risoluzione; che il re e il cardinale,
dando retta alla sua prosa come ai versi dell'Achillini, se
ne ritornarono col grosso dell'esercito, lasciando soltanto
sei mila uomini in Susa, per mantenere il passo, e per
caparra del trattato.
Mentre quell'esercito se n'andava da una parte, quello
di Ferdinando s'avvicinava dall'altra; aveva invaso il
paese de' Grigioni e la Valtellina; si disponeva a calar
nel milanese. Oltre tutti i danni che si potevan temere da
un tal passaggio, eran venuti espressi avvisi al tribunale
644
della sanità, che in quell'esercito covasse la peste, della
quale allora nelle truppe alemanne c'era sempre qualche
sprazzo, come dice il Varchi, parlando di quella che, un
secolo avanti, avevan portata in Firenze. Alessandro Tadino,
uno de' conservatori della sanità (eran sei, oltre il
presidente: quattro magistrati e due medici), fu incaricato
dal tribunale, come racconta lui stesso, in quel suo
ragguaglio già citato (Pag. 16), di rappresentare al governatore
lo spaventoso pericolo che sovrastava al paese,
se quella gente ci passava, per andare all'assedio di
Mantova, come s'era sparsa la voce. Da tutti i portamenti
di don Gonzalo, pare che avesse una gran smania d'acquistarsi
un posto nella storia, la quale infatti non poté
non occuparsi di lui; ma (come spesso le accade) non
conobbe, o non si curò di registrare l'atto di lui più degno
di memoria, la risposta che diede al Tadino in quella
circostanza. Rispose che non sapeva cosa farci; che i
motivi d'interesse e di riputazione, per i quali s'era mosso
quell'esercito, pesavan più che il pericolo rappresentato;
che con tutto ciò si cercasse di riparare alla meglio,
e si sperasse nella Provvidenza.
Per riparar dunque alla meglio, i due medici della Sanità
(il Tadino suddetto e Senatore Settala, figlio del celebre
Lodovico) proposero in quel tribunale che si proibisse
sotto severissime pene di comprar roba di nessuna
sorte da' soldati ch'eran per passare; ma non fu possibile
far intendere la necessità d'un tal ordine al presidente,
"uomo", dice il Tadino, "di molta bontà, che non poteva
credere dovesse succedere incontri di morte di tante mi-
645
gliaia di persone, per il comercio, di questa gente, et
loro robbe". Citiamo questo tratto per uno de' singolari
di quel tempo: ché di certo, da che ci son tribunali di sanità,
non accadde mai a un altro presidente d'un tal corpo,
di fare un ragionamento simile; se ragionamento si
può chiamare.
In quanto a don Gonzalo, poco dopo quella risposta,
se n'andò da Milano; e la partenza fu trista per lui, come
lo era la cagione. Veniva rimosso per i cattivi successi
della guerra, della quale era stato il promotore e il capitano;
e il popolo lo incolpava della fame sofferta sotto il
suo governo. (Quello che aveva fatto per la peste, o non
si sapeva, o certo nessuno se n'inquietava, come vedremo
più avanti, fuorché il tribunale della sanità, e i due
medici specialmente). All'uscir dunque, in carrozza da
viaggio, dal palazzo di corte, in mezzo a una guardia
d'alabardieri, con due trombetti a cavallo davanti, e con
altre carrozze di nobili che gli facevan seguito, fu accolto
con gran fischiate da ragazzi ch'eran radunati sulla
piazza del duomo, e che gli andaron dietro alla rinfusa.
Entrata la comitiva nella strada che conduce a porta ticinese,
di dove si doveva uscire, cominciò a trovarsi in
mezzo a una folla di gente che, parte era lì ad aspettare,
parte accorreva; tanto più che i trombetti, uomini di formalità,
non cessaron di sonare, dal palazzo di corte, fino
alla porta. E nel processo che si fece poi su quel tumulto,
uno di costoro, ripreso che, con quel suo trombettare,
fosse stato cagione di farlo crescere, risponde: – caro signore,
questa è la nostra professione; et se S. E. non
646
hauesse hauuto a caro che noi hauessimo sonato, doveva
comandarne che tacessimo –. Ma don Gonzalo, o per ripugnanza
a far cosa che mostrasse timore, o per timore
di render con questo più ardita la moltitudine, o perché
fosse in effetto un po' sbalordito, non dava nessun ordine.
La moltitudine, che le guardie avevan tentato in
vano di respingere, precedeva, circondava, seguiva le
carrozze, gridando: – la va via la carestia, va via il sangue
de' poveri, – e peggio. Quando furon vicini alla porta,
cominciarono anche a tirar sassi, mattoni, torsoli,
bucce d'ogni sorte, la munizione solita in somma di
quelle spedizioni; una parte corse sulle mura, e di là fecero
un'ultima scarica sulle carrozze che uscivano. Subito
dopo si sbandarono.
In luogo di don Gonzalo, fu mandato il marchese
Ambrogio Spinola, il cui nome aveva già acquistata,
nelle guerre di Fiandra, quella celebrità militare che ancor
gli rimane.
Intanto l'esercito alemanno, sotto il comando supremo
del conte Rambaldo di Collalto, altro condottiere italiano,
di minore, ma non d'ultima fama, aveva ricevuto
l'ordine definitivo di portarsi all'impresa di Mantova; e
nel mese di settembre, entrò nel ducato di Milano.
La milizia, a que' tempi, era ancor composta in gran
parte di soldati di ventura arrolati da condottieri di mestiere,
per commissione di questo o di quel principe,
qualche volta anche per loro proprio conto, e per vendersi
poi insieme con essi. Più che dalle paghe, erano gli
uomini attirati a quel mestiere dalle speranze del sac-
647
cheggio e da tutti gli allettamenti della licenza. Disciplina
stabile e generale non ce n'era; né avrebbe potuto accordarsi
così facilmente con l'autorità in parte indipendente
de' vari condottieri. Questi poi in particolare, né
erano molto raffinatori in fatto di disciplina, né, anche
volendo, si vede come avrebbero potuto riuscire a stabilirla
e a mantenerla; ché soldati di quella razza, o si sarebbero
rivoltati contro un condottiere novatore che si
fosse messo in testa d'abolire il saccheggio; o per lo
meno, l'avrebbero lasciato solo a guardar le bandiere.
Oltre di ciò, siccome i principi, nel prendere, per dir
così, ad affitto quelle bande, guardavan più ad aver gente
in quantità, per assicurar l'imprese, che a proporzionare
il numero alla loro facoltà di pagare, per il solito molto
scarsa; così le paghe venivano per lo più tarde, a conto,
a spizzico; e le spoglie de' paesi a cui la toccava, ne
divenivano come un supplimento tacitamente convenuto.
È celebre, poco meno del nome di Wallenstein, quella
sua sentenza: esser più facile mantenere un esercito di
cento mila uomini, che uno di dodici mila. E questo di
cui parliamo era in gran parte composto della gente che,
sotto il suo comando, aveva desolata la Germania, in
quella guerra celebre tra le guerre, e per sé e per i suoi
effetti, che ricevette poi il nome da' trent'anni della sua
durata: e allora ne correva l'undecimo. C'era anzi, condotto
da un suo luogotenente, il suo proprio reggimento;
degli altri condottieri, la più parte avevan comandato
sotto di lui, e ci si trovava più d'uno di quelli che, quattr'anni
dopo, dovevano aiutare a fargli far quella cattiva
648
fine che ognun sa.
Eran vent'otto mila fanti, e sette mila cavalli; e, scendendo
dalla Valtellina per portarsi nel mantovano, dovevan
seguire tutto il corso che fa l'Adda per due rami di
lago, e poi di nuovo come fiume fino al suo sbocco in
Po, e dopo avevano un buon tratto di questo da costeggiare:
in tutto otto giornate nel ducato di Milano.
Una gran parte degli abitanti si rifugiavano su per i
monti, portandovi quel che avevan di meglio, e cacciandosi
innanzi le bestie; altri rimanevano, o per non abbandonar
qualche ammalato, o per preservar la casa dall'incendio,
o per tener d'occhio cose preziose nascoste,
sotterrate; altri perché non avevan nulla da perdere, o
anche facevan conto d'acquistare. Quando la prima
squadra arrivava al paese della fermata, si spandeva subito
per quello e per i circonvicini, e li metteva a sacco
addirittura: ciò che c'era da godere o da portar via, spariva;
il rimanente, lo distruggevano o lo rovinavano; i mobili
diventavan legna, le case, stalle: senza parlar delle
busse, delle ferite, degli stupri. Tutti i ritrovati, tutte l'astuzie
per salvar la roba, riuscivano per lo più inutili,
qualche volta portavano danni maggiori. I soldati, gente
ben più pratica degli stratagemmi anche di questa guerra,
frugavano per tutti i buchi delle case, smuravano, diroccavano;
conoscevan facilmente negli orti la terra
smossa di fresco; andarono fino su per i monti a rubare
il bestiame; andarono nelle grotte, guidati da qualche
birbante del paese, in cerca di qualche ricco che vi si
fosse rimpiattato; lo strascinavano alla sua casa, e con
649
tortura di minacce e di percosse, lo costringevano a indicare
il tesoro nascosto.
Finalmente se n'andavano; erano andati; si sentiva da
lontano morire il suono de' tamburi o delle trombe; succedevano
alcune ore d'una quiete spaventata; e poi un
nuovo maledetto batter di cassa, un nuovo maledetto
suon di trombe, annunziava un'altra squadra. Questi,
non trovando più da far preda, con tanto più furore facevano
sperpero del resto, bruciavan le botti votate da
quelli, gli usci delle stanze dove non c'era più nulla, davan
fuoco anche alle case; e con tanta più rabbia, s'intende,
maltrattavan le persone; e così di peggio in peggio,
per venti giorni: ché in tante squadre era diviso l'esercito.
Colico fu la prima terra del ducato, che invasero que'
demòni; si gettarono poi sopra Bellano; di là entrarono e
si sparsero nella Valsassina, da dove sboccarono nel territorio
di Lecco.
650
CAPITOLO XXIX
Qui, tra i poveri spaventati troviamo persone di nostra
conoscenza.
Chi non ha visto don Abbondio, il giorno che si sparsero
tutte in una volta le notizie della calata dell'esercito,
del suo avvicinarsi, e de' suoi portamenti, non sa bene
cosa sia impiccio e spavento. Vengono; son trenta, son
quaranta, son cinquanta mila; son diavoli, sono ariani,
sono anticristi; hanno saccheggiato Cortenuova; han
dato fuoco a Primaluna: devastano Introbbio, Pasturo,
Barsio; sono arrivati a Balabbio; domani son qui: tali
eran le voci che passavan di bocca in bocca; e insieme
un correre, un fermarsi a vicenda, un consultare tumultuoso,
un'esitazione tra il fuggire e il restare, un radunarsi
di donne, un metter le mani ne' capelli. Don Abbondio,
risoluto di fuggire, risoluto prima di tutti e più di
tutti, vedeva però, in ogni strada da prendere, in ogni
luogo da ricoverarsi, ostacoli insuperabili, e pericoli
spaventosi. – Come fare? – esclamava: – dove andare? –
I monti, lasciando da parte la difficoltà del cammino,
non eran sicuri: già s'era saputo che i lanzichenecchi vi
s'arrampicavano come gatti, dove appena avessero indizio
o speranza di far preda. Il lago era grosso; tirava un
gran vento: oltre di questo, la più parte de' barcaioli, te-
651
mendo d'esser forzati a tragittar soldati o bagagli, s'eran
rifugiati, con le loro barche, all'altra riva: alcune poche
rimaste, eran poi partite stracariche di gente; e, travagliate
dal peso e dalla burrasca, si diceva che pericolassero
ogni momento. Per portarsi lontano e fuori della
strada che l'esercito aveva a percorrere, non era possibile
trovar né un calesse, né un cavallo, né alcun altro
mezzo: a piedi, don Abbondio non avrebbe potuto far
troppo cammino, e temeva d'esser raggiunto per istrada.
Il territorio bergamasco non era tanto distante, che le
sue gambe non ce lo potessero portare in una tirata; ma
si sapeva ch'era stato spedito in fretta da Bergamo uno
squadrone di cappelletti, il qual doveva costeggiare il
confine, per tenere in suggezione i lanzichenecchi; e
quelli eran diavoli in carne, né più né meno di questi, e
facevan dalla parte loro il peggio che potevano. Il pover'uomo
correva, stralunato e mezzo fuor di sé, per la
casa; andava dietro a Perpetua, per concertare una risoluzione
con lei; ma Perpetua, affaccendata a raccogliere
il meglio di casa, e a nasconderlo in soffitta, o per i bugigattoli,
passava di corsa, affannata, preoccupata, con
le mani e con le braccia piene, e rispondeva: – or ora finisco
di metter questa roba al sicuro, e poi faremo anche
noi come fanno gli altri –. Don Abbondio voleva trattenerla,
e discuter con lei i vari partiti; ma lei, tra il da
fare, e la fretta, e lo spavento che aveva anch'essa in
corpo, e la rabbia che le faceva quello del padrone, era,
in tal congiuntura, meno trattabile di quel che fosse stata
mai. – S'ingegnano gli altri; c'ingegneremo anche noi.
652
Mi scusi, ma non è capace che d'impedire. Crede lei che
anche gli altri non abbiano una pelle da salvare? Che
vengono per far la guerra a lei i soldati? Potrebbe anche
dare una mano, in questi momenti, in vece di venir tra'
piedi a piangere e a impicciare –. Con queste e simili risposte
si sbrigava da lui, avendo già stabilito, finita che
fosse alla meglio quella tumultuaria operazione, di prenderlo
per un braccio, come un ragazzo, e di strascinarlo
su per una montagna. Lasciato così solo, s'affacciava
alla finestra, guardava, tendeva gli orecchi; e vedendo
passar qualcheduno, gridava con una voce mezza di
pianto e mezza di rimprovero: – fate questa carità al vostro
povero curato di cercargli qualche cavallo, qualche
mulo, qualche asino. Possibile che nessuno mi voglia
aiutare! Oh che gente! Aspettatemi almeno, che possa
venire anch'io con voi; aspettate d'esser quindici o venti,
da condurmi via insieme, ch'io non sia abbandonato. Volete
lasciarmi in man de' cani? Non sapete che sono luterani
la più parte, che ammazzare un sacerdote l'hanno
per opera meritoria? Volete lasciarmi qui a ricevere il
martirio? Oh che gente! Oh che gente!
Ma a chi diceva queste cose? Ad uomini che passavano
curvi sotto il peso della loro povera roba, pensando a
quella che lasciavano in casa, spingendo le loro vaccherelle,
conducendosi dietro i figli, carichi anch'essi quanto
potevano, e le donne con in collo quelli che non potevan
camminare. Alcuni tiravan di lungo, senza rispondere
né guardare in su; qualcheduno diceva: – eh messere!
faccia anche lei come può; fortunato lei che non ha
653
da pensare alla famiglia; s'aiuti, s'ingegni.
– Oh povero me! – esclamava don Abbondio: – oh
che gente! che cuori! Non c'è carità: ognun pensa a sé; e
a me nessuno vuol pensare –. E tornava in cerca di Perpetua.
– Oh appunto! – gli disse questa: – e i danari?
– Come faremo?
– Li dia a me, che anderò a sotterrarli qui nell'orto di
casa, insieme con le posate.
– Ma...
– Ma, ma; dia qui; tenga qualche soldo, per quel che
può occorrere; e poi lasci fare a me.
Don Abbondio ubbidì, andò allo scrigno, cavò il suo
tesoretto, e lo consegnò a Perpetua; la quale disse: – vo
a sotterrarli nell'orto, appiè del fico –; e andò. Ricomparve
poco dopo, con un paniere dove c'era della munizione
da bocca, e con una piccola gerla vota; e si mise
in fretta a collocarvi nel fondo un po' di biancheria sua e
del padrone, dicendo intanto: – il breviario almeno lo
porterà lei.
– Ma dove andiamo?
– Dove vanno tutti gli altri? Prima di tutto, anderemo
in istrada; e là sentiremo, e vedremo cosa convenga di
fare.
In quel momento entrò Agnese con una gerletta sulle
spalle, e in aria di chi viene a fare una proposta importante.
Agnese, risoluta anche lei di non aspettare ospiti di
quella sorte, sola in casa, com'era, e con ancora un po' di
654
quell'oro dell'innominato, era stata qualche tempo in
forse del luogo dove ritirarsi. Il residuo appunto di quegli
scudi, che ne' mesi della fame le avevan fatto tanto
pro, era la cagion principale della sua angustia e della irresoluzione,
per aver essa sentito che, ne' paesi già invasi,
quelli che avevan danari, s'eran trovati a più terribil
condizione, esposti insieme alla violenza degli stranieri,
e all'insidie de' paesani. Era vero che, del bene piovutole,
come si dice, dal cielo, non aveva fatta la confidenza
a nessuno, fuorché a don Abbondio; dal quale andava,
volta per volta, a farsi spicciolare uno scudo, lasciandogli
sempre qualcosa da dare a qualcheduno più povero
di lei. Ma i danari nascosti, specialmente chi non è avvezzo
a maneggiarne molti, tengono il possessore in un
sospetto continuo del sospetto altrui. Ora, mentre andava
anch'essa rimpiattando qua e là alla meglio ciò che
non poteva portar con sé, e pensava agli scudi, che teneva
cuciti nel busto, si rammentò che, insieme con essi,
l'innominato, le aveva mandate le più larghe offerte di
servizi; si rammentò le cose che aveva sentito raccontare
di quel suo castello posto in luogo così sicuro, e dove,
a dispetto del padrone, non potevano arrivar se non gli
uccelli; e si risolvette d'andare a chiedere un asilo lassù.
Pensò come potrebbe farsi conoscere da quel signore, e
le venne subito in mente don Abbondio; il quale, dopo
quel colloquio così fatto con l'arcivescovo, le aveva
sempre fatto festa, e tanto più di cuore, che lo poteva
senza compromettersi con nessuno, e che, essendo lontani
i due giovani, era anche lontano il caso che a lui ve-
655
nisse fatta una richiesta, la quale avrebbe messa quella
benevolenza a un gran cimento. Suppose che, in un tal
parapiglia, il pover'uomo doveva esser ancor più impicciato
e più sbigottito di lei, e che il partito potrebbe parer
molto buono anche a lui; e glielo veniva a proporre.
Trovatolo con Perpetua, fece la proposta a tutt'e due.
– Che ne dite, Perpetua? – domandò don Abbondio.
– Dico che è un'ispirazione del cielo, e che non bisogna
perder tempo, e mettersi la strada tra le gambe.
– E poi...
– E poi, e poi, quando saremo là, ci troveremo ben
contenti. Quel signore, ora si sa che non vorrebbe altro
che far servizi al prossimo; e sarà ben contento anche lui
di ricoverarci. Là, sul confine, e così per aria, soldati
non ne verrà certamente. E poi e poi, ci troveremo anche
da mangiare; ché, su per i monti, finita questa poca grazia
di Dio, – e così dicendo, l'accomodava nella gerla,
sopra la biancheria, – ci saremmo trovati a mal partito.
– Convertito, è convertito davvero, eh?
– Che c'è da dubitarne ancora, dopo tutto quello che
si sa, dopo quello che anche lei ha veduto?
– E se andassimo a metterci in gabbia?
– Che gabbia? Con tutti codesti suoi casi, mi scusi,
non si verrebbe mai a una conclusione. Brava Agnese!
v'è proprio venuto un buon pensiero –. E messa la gerla
sur un tavolino, passò le braccia nelle cigne, e la prese
sulle spalle.
– Non si potrebbe, – disse don Abbondio, – trovar
qualche uomo che venisse con noi, per far la scorta al
656
suo curato? Se incontrassimo qualche birbone, che pur
troppo ce n'è in giro parecchi, che aiuto m'avete a dar
voi altre?
– Un'altra, per perder tempo! – esclamò Perpetua. –
Andarlo a cercar ora l'uomo, che ognuno ha da pensare
a' fatti suoi. Animo! vada a prendere il breviario e il
cappello; e andiamo.
Don Abbondio andò, tornò, di lì a un momento, col
breviario sotto il braccio, col cappello in capo, e col suo
bordone in mano; e uscirono tutt'e tre per un usciolino
che metteva sulla piazzetta. Perpetua richiuse, più per
non trascurare una formalità, che per fede che avesse in
quella toppa e in que' battenti, e mise la chiave in tasca.
Don Abbondio diede, nel passare, un'occhiata alla chiesa,
e disse tra i denti: – al popolo tocca a custodirla, che
serve a lui. Se hanno un po' di cuore per la loro chiesa,
ci penseranno; se poi non hanno cuore, tal sia di loro.
Presero per i campi, zitti zitti, pensando ognuno a'
casi suoi, e guardandosi intorno, specialmente don Abbondio,
se apparisse qualche figura sospetta, qualcosa di
straordinario. Non s'incontrava nessuno: la gente era, o
nelle case a guardarle, a far fagotto, a nascondere, o per
le strade che conducevan direttamente all'alture.
Dopo aver sospirato e risospirato, e poi lasciato scappar
qualche interiezione, don Abbondio cominciò a
brontolare più di seguito. Se la prendeva col duca di Nevers,
che avrebbe potuto stare in Francia a godersela, a
fare il principe, e voleva esser duca di Mantova a dispetto
del mondo; con l'imperatore, che avrebbe dovuto aver
657
giudizio per gli altri, lasciar correr l'acqua all'ingiù, non
istar su tutti i puntigli: ché finalmente, lui sarebbe sempre
stato l'imperatore, fosse duca di Mantova Tizio o
Sempronio. L'aveva principalmente col governatore, a
cui sarebbe toccato a far di tutto, per tener lontani i flagelli
dal paese, ed era lui che ce gli attirava: tutto per il
gusto di far la guerra. – Bisognerebbe, – diceva, – che
fossero qui que' signori a vedere, a provare, che gusto è.
Hanno da rendere un bel conto! Ma intanto, ne va di
mezzo chi non ci ha colpa.
– Lasci un po' star codesta gente; che già non son
quelli che ci verranno a aiutare, – diceva Perpetua. –
Codeste, mi scusi, sono di quelle sue solite chiacchiere
che non concludon nulla. Piuttosto, quel che mi dà
noia...
– Cosa c'è?
Perpetua, la quale, in quel pezzo di strada, aveva pensato
con comodo al nascondimento fatto in furia, cominciò
a lamentarsi d'aver dimenticata la tal cosa, d'aver
mal riposta la tal altra; qui, d'aver lasciata una traccia
che poteva guidare i ladroni, là...
– Brava! – disse don Abbondio, ormai sicuro della
vita, quanto bastava per poter angustiarsi della roba: –
brava! così avete fatto? Dove avevate la testa?
– Come! – esclamò Perpetua, fermandosi un momento
su due piedi, e mettendo i pugni su' fianchi, in quella
maniera che la gerla glielo permetteva: – come! verrà
ora a farmi codesti rimproveri, quand'era lei che me la
faceva andar via, la testa, in vece d'aiutarmi e farmi co-
658
raggio! Ho pensato forse più alla roba di casa che alla
mia; non ho avuto chi mi desse una mano; ho dovuto far
da Marta e Maddalena; se qualcosa anderà a male, non
so cosa mi dire: ho fatto anche più del mio dovere.
Agnese interrompeva questi contrasti, entrando anche
lei a parlare de' suoi guai: e non si rammaricava tanto
dell'incomodo e del danno, quanto di vedere svanita la
speranza di riabbracciar presto la sua Lucia; ché, se vi
rammentate, era appunto quell'autunno sul quale avevan
fatto assegnamento: né era da supporre che donna Prassede
volesse venire a villeggiare da quelle parti, in tali
circostanze: piuttosto ne sarebbe partita, se ci si fosse
trovata, come facevan tutti gli altri villeggianti.
La vista de' luoghi rendeva ancor più vivi que' pensieri
d'Agnese, e più pungente il suo dispiacere. Usciti da'
sentieri, avevan presa la strada pubblica, quella medesima
per cui la povera donna era venuta riconducendo,
per così poco tempo, a casa la figlia, dopo aver soggiornato
con lei, in casa del sarto. E già si vedeva il paese.
– Anderemo bene a salutar quella brava gente, – disse
Agnese.
– E anche a riposare un pochino: ché di questa gerla
io comincio ad averne abbastanza; e poi per mangiare
un boccone, – disse Perpetua.
– Con patto di non perder tempo; ché non siamo in
viaggio per divertimento, – concluse don Abbondio.
Furono ricevuti a braccia aperte, e veduti con gran
piacere: rammentavano una buona azione. Fate del bene
a quanti più potete, dice qui il nostro autore; e vi seguirà
659
tanto più spesso d'incontrar de' visi che vi mettano allegria.
Agnese, nell'abbracciar la buona donna, diede in un
dirotto pianto, che le fu d'un gran sollievo; e rispondeva
con singhiozzi alle domande che quella e il marito le facevan
di Lucia.
– Sta meglio di noi, – disse don Abbondio: – è a Milano,
fuor de' pericoli, lontana da queste diavolerie.
– Scappano, eh? il signor curato e la compagnia, –
disse il sarto.
– Sicuro, – risposero a una voce il padrone e la serva.
– Li compatisco.
– Siamo incamminati, – disse don Abbondio; – al castello
di ***.
– L'hanno pensata bene: sicuri come in chiesa.
– E qui, non hanno paura? – disse don Abbondio.
– Dirò, signor curato: propriamente in ospitazione,
come lei sa che si dice, a parlar bene, qui non dovrebbero
venire coloro: siam troppo fuori della loro strada, grazie
al cielo. Al più al più, qualche scappata, che Dio non
voglia: ma in ogni caso c'è tempo; s'hanno a sentir prima
altre notizie da' poveri paesi dove anderanno a fermarsi.
Si concluse di star lì un poco a prender fiato; e, siccome
era l'ora del desinare, – signori, – disse il sarto: – devono
onorare la mia povera tavola: alla buona: ci sarà
un piatto di buon viso.
Perpetua disse d'aver con sé qualcosa da rompere il
digiuno. Dopo un po' di cerimonie da una parte e dall'al-
660
tra, si venne a patti d'accozzar, come si dice, il pentolino,
e di desinare in compagnia.
I ragazzi s'eran messi con gran festa intorno ad Agnese
loro amica vecchia. Presto, presto; il sarto ordinò a
una bambina (quella che aveva portato quel boccone a
Maria vedova: chi sa se ve ne rammentate più!), che andasse
a diricciar quattro castagne primaticce, ch'eran riposte
in un cantuccio: e le mettesse a arrostire.
– E tu, – disse a un ragazzo, – va' nell'orto, a dare una
scossa al pesco, da farne cader quattro, e portale qui:
tutte, ve'. E tu, – disse a un altro, – va' sul fico, a coglierne
quattro de' più maturi. Già lo conoscete anche
troppo quel mestiere –. Lui andò a spillare una sua botticina;
la donna a prendere un po' di biancheria da tavola.
Perpetua cavò fuori le provvisioni; s'apparecchiò: un tovagliolo
e un piatto di maiolica al posto d'onore, per don
Abbondio, con una posata che Perpetua aveva nella gerla.
Si misero a tavola, e desinarono, se non con grand'allegria,
almeno con molta più che nessuno de' commensali
si fosse aspettato d'averne in quella giornata.
– Cosa ne dice, signor curato, d'uno scombussolamento
di questa sorte? – disse il sarto: – mi par di leggere
la storia de' mori in Francia.
– Cosa devo dire? Mi doveva cascare addosso anche
questa!
– Però, hanno scelto un buon ricovero, – riprese quello:
– chi diavolo ha a andar lassù per forza? E troveranno
compagnia: ché già s'è sentito che ci sia rifugiata
molta gente, e che ce n'arrivi tuttora.
661
– Voglio sperare, – disse don Abbondio, – che saremo
ben accolti. Lo conosco quel bravo signore; e quando ho
avuto un'altra volta l'onore di trovarmi con lui, fu così
compito!
– E a me, – disse Agnese, – m'ha fatto dire dal signor
monsignor illustrissimo, che, quando avessi bisogno di
qualcosa, bastava che andassi da lui.
– Gran bella conversione! – riprese don Abbondio: –
e si mantiene, n'è vero? si mantiene.
Il sarto si mise a parlare alla distesa della santa vita
dell'innominato, e come, dall'essere il flagello de' contorni,
n'era divenuto l'esempio e il benefattore.
– E quella gente che teneva con sé?... tutta quella servitù?...
– riprese don Abbondio, il quale n'aveva più d'una
volta sentito dir qualcosa, ma non era mai quieto abbastanza.
– Sfrattati la più parte, – rispose il sarto: – e quelli
che son rimasti, han mutato sistema, ma come! In somma
è diventato quel castello una Tebaide: lei le sa queste
cose.
Entrò poi a parlar con Agnese della visita del cardinale.
– Grand'uomo! – diceva; – grand'uomo! Peccato che
sia passato di qui così in furia, che non ho né anche potuto
fargli un po' d'onore. Quanto sarei contento di potergli
parlare un'altra volta, un po' più con comodo.
Alzati poi da tavola, le fece osservare una stampa rappresentante
il cardinale, che teneva attaccata a un battente
d'uscio, in venerazione del personaggio, e anche
per poter dire a chiunque capitasse, che non era somi-
662
gliante; giacché lui aveva potuto esaminar da vicino e
con comodo il cardinale in persona, in quella medesima
stanza.
– L'hanno voluto far lui, con questa cosa qui? – disse
Agnese. – Nel vestito gli somiglia; ma...
– N'è vero che non somiglia? – disse il sarto: – lo
dico sempre anch'io: noi, non c'ingannano, eh? ma, se
non altro, c'è sotto il suo nome: è una memoria.
Don Abbondio faceva fretta; il sarto s'impegnò di trovare
un baroccio che li conducesse appiè della salita;
n'andò subito in cerca, e poco dopo, tornò a dire che arrivava.
Si voltò poi a don Abbondio, e gli disse: – signor
curato, se mai desiderasse di portar lassù qualche libro,
per passare il tempo, da pover'uomo posso servirla: ché
anch'io mi diverto un po' a leggere. Cose non da par suo,
libri in volgare; ma però...
– Grazie, grazie, – rispose don Abbondio: – son circostanze,
che si ha appena testa d'occuparsi di quel che
è di precetto.
Mentre si fanno e si ricusano ringraziamenti, e si barattano
saluti e buoni augùri, inviti e promesse d'un'altra
fermata al ritorno, il baroccio è arrivato davanti all'uscio
di strada. Ci metton le gerle, salgon su, e principiano,
con un po' più d'agio e di tranquillità d'animo, la seconda
metà del viaggio.
Il sarto aveva detto la verità a don Abbondio, intorno
all'innominato. Questo, dal giorno che l'abbiam lasciato,
aveva sempre continuato a far ciò che allora s'era proposto,
compensar danni, chieder pace, soccorrer poveri,
663
sempre del bene in somma, secondo l'occasione. Quel
coraggio che altre volte aveva mostrato nell'offendere e
nel difendersi, ora lo mostrava nel non fare né l'una cosa
né l'altra. Andava sempre solo e senz'armi, disposto a
tutto quello che gli potesse accadere dopo tante violenze
commesse, e persuaso che sarebbe commetterne una
nuova l'usar la forza in difesa di chi era debitore di tanto
e a tanti; persuaso che ogni male che gli venisse fatto,
sarebbe un'ingiuria riguardo a Dio, ma riguardo a lui
una giusta retribuzione; e che dell'ingiuria, lui meno d'ogni
altro, aveva diritto di farsi punitore. Con tutto ciò,
era rimasto non meno inviolato di quando teneva armate,
per la sua sicurezza, tante braccia e il suo. La rimembranza
dell'antica ferocia, e la vista della mansuetudine
presente, una, che doveva aver lasciati tanti desidèri di
vendetta, l'altra, che la rendeva tanto agevole, cospiravano
in vece a procacciargli e a mantenergli un'ammirazione,
che gli serviva principalmente di salvaguardia.
Era quell'uomo che nessuno aveva potuto umiliare, e
che s'era umiliato da sé. I rancori, irritati altre volte dal
suo disprezzo e dalla paura degli altri, si dileguavano
ora davanti a quella nuova umiltà: gli offesi avevano ottenuta,
contro ogni aspettativa, e senza pericolo, una
soddisfazione che non avrebbero potuta promettersi dalla
più fortunata vendetta, la soddisfazione di vedere un
tal uomo pentito de' suoi torti, e partecipe, per dir così,
della loro indegnazione. Molti, il cui dispiacere più
amaro e più intenso era stato per molt'anni, di non veder
probabilità di trovarsi in nessun caso più forti di colui,
664
per ricattarsi di qualche gran torto; incontrandolo poi
solo, disarmato, e in atto di chi non farebbe resistenza,
non s'eran sentiti altro impulso che di fargli dimostrazioni
d'onore. In quell'abbassamento volontario, la sua presenza
e il suo contegno avevano acquistato, senza che
lui lo sapesse, un non so che di più alto e di più nobile;
perché ci si vedeva, ancor meglio di prima, la noncuranza
d'ogni pericolo. Gli odi, anche i più rozzi e rabbiosi,
si sentivano come legati e tenuti in rispetto dalla venerazione
pubblica per l'uomo penitente e benefico. Questa
era tale, che spesso quell'uomo si trovava impicciato a
schermirsi dalle dimostrazioni che gliene venivan fatte,
e doveva star attento a non lasciar troppo trasparire nel
volto e negli atti il sentimento interno di compunzione, a
non abbassarsi troppo, per non esser troppo esaltato. S'era
scelto nella chiesa l'ultimo luogo; e non c'era pericolo
che nessuno glielo prendesse: sarebbe stato come usurpare
un posto d'onore. Offender poi quell'uomo, o anche
trattarlo con poco riguardo, poteva parere non tanto
un'insolenza e una viltà, quanto un sacrilegio: e quelli
stessi a cui questo sentimento degli altri poteva servir di
ritegno, ne partecipavano anche loro, più o meno.
Queste medesime ed altre cagioni, allontanavano pure
da lui le vendette della forza pubblica, e gli procuravano,
anche da questa parte, la sicurezza della quale non si
dava pensiero. Il grado e le parentele, che in ogni tempo
gli erano state di qualche difesa, tanto più valevano per
lui, ora che a quel nome già illustre e infame, andava
aggiunta la lode d'una condotta esemplare, la gloria del-
665
la conversione. I magistrati e i grandi s'eran rallegrati di
questa, pubblicamente come il popolo; e sarebbe parso
strano l'infierire contro chi era stato soggetto di tante
congratulazioni. Oltre di ciò, un potere occupato in una
guerra perpetua, e spesso infelice, contro ribellioni vive
e rinascenti, poteva trovarsi abbastanza contento d'esser
liberato dalla più indomabile e molesta, per non andare
a cercar altro: tanto più, che quella conversione produceva
riparazioni che non era avvezzo ad ottenere, e
nemmeno a richiedere. Tormentare un santo, non pareva
un buon mezzo di cancellar la vergogna di non aver saputo
fare stare a dovere un facinoroso: e l'esempio che si
fosse dato col punirlo, non avrebbe potuto aver altro effetto,
che di stornare i suoi simili dal divenire inoffensivi.
Probabilmente anche la parte che il cardinal Federigo
aveva avuta nella conversione, e il suo nome associato a
quello del convertito, servivano a questo come d'uno
scudo sacro. E in quello stato di cose e d'idee, in quelle
singolari relazioni dell'autorità spirituale e del poter civile,
ch'eran così spesso alle prese tra loro, senza mirar
mai a distruggersi, anzi mischiando sempre alle ostilità
atti di riconoscimento e proteste di deferenza, e che,
spesso pure, andavan di conserva a un fine comune, senza
far mai pace, poté parere, in certa maniera, che la riconciliazione
della prima portasse con sé l'oblivione, se
non l'assoluzione del secondo, quando quella s'era sola
adoprata a produrre un effetto voluto da tutt'e due.
Così quell'uomo sul quale, se fosse caduto, sarebbero
corsi a gara grandi e piccoli a calpestarlo; messosi vo-
666
lontariamente a terra, veniva risparmiato da tutti, e inchinato
da molti.
È vero ch'eran anche molti a cui quella strepitosa mutazione
dovette far tutt'altro che piacere: tanti esecutori
stipendiati di delitti, tanti compagni nel delitto, che perdevano
una così gran forza sulla quale erano avvezzi a
fare assegnamento, che anche si trovavano a un tratto
rotti i fili di trame ordite da un pezzo, nel momento forse
che aspettavano la nuova dell'esecuzione. Ma già abbiam
veduto quali diversi sentimenti quella conversione
facesse nascere negli sgherri che si trovavano allora con
lui, e che la sentirono annunziare dalla sua bocca: stupore,
dolore, abbattimento, stizza; un po' di tutto, fuorché
disprezzo né odio. Lo stesso accadde agli altri che teneva
sparsi in diversi posti, lo stesso a' complici di più alto
affare, quando riseppero la terribile nuova, e a tutti per
le cagioni medesime. Molt'odio, come trovo nel luogo,
altrove citato, del Ripamonti, ne venne piuttosto al cardinal
Federigo. Riguardavan questo come uno che s'era
mischiato ne' loro affari, per guastarli; l'innominato aveva
voluto salvar l'anima sua: nessuno aveva ragion di lagnarsene.
Di mano in mano poi, la più parte degli sgherri di
casa, non potendo accomodarsi alla nuova disciplina, né
vedendo probabilità che s'avesse a mutare, se n'erano
andati. Chi avrà cercato altro padrone, e fors'anche tra
gli antichi amici di quello che lasciava; chi si sarà arrolato
in qualche terzo, come allora dicevano, di Spagna o
di Mantova, o di qualche altra parte belligerante; chi si
667
sarà messo alla strada, per far la guerra a minuto, e per
conto suo; chi si sarà anche contentato d'andar birboneggiando
in libertà. E il simile avranno fatto quegli altri
che stavano prima a' suoi ordini, in diversi paesi. Di
quelli poi che s'eran potuti avvezzare al nuovo tenor di
vita, o che lo avevano abbracciato volentieri, i più, nativi
della valle, eran tornati ai campi, o ai mestieri imparati
nella prima età, e poi abbandonati; i forestieri eran
rimasti nel castello, come servitori: gli uni e gli altri,
quasi ribenedetti nello stesso tempo che il loro padrone,
se la passavano, al par di lui, senza fare né ricever torti,
inermi e rispettati.
Ma quando, al calar delle bande alemanne, alcuni
fuggiaschi di paesi invasi o minacciati capitarono su al
castello a chieder ricovero, l'innominato, tutto contento
che quelle sue mura fossero cercate come asilo da' deboli,
che per tanto tempo le avevan guardate da lontano
come un enorme spauracchio, accolse quegli sbandati,
con espressioni piuttosto di riconoscenza che di cortesia;
fece sparger la voce, che la sua casa sarebbe aperta
a chiunque ci si volesse rifugiare, e pensò subito a mettere,
non solo questa, ma anche la valle, in istato di difesa,
se mai lanzichenecchi o cappelletti volessero provarsi
di venirci a far delle loro. Radunò i servitori che gli
eran rimasti, pochi e valenti, come i versi di Torti; fece
loro una parlata sulla buona occasione che Dio dava
loro e a lui, d'impiegarsi una volta in aiuto del prossimo,
che avevan tanto oppresso e spaventato; e, con quel tono
naturale di comando, ch'esprimeva la certezza dell'ubbi-
668
dienza, annunziò loro in generale ciò che intendeva che
facessero, e soprattutto prescrisse come dovessero contenersi,
perché la gente che veniva a ricoverarsi lassù,
non vedesse in loro che amici e difensori. Fece poi portar
giù da una stanza a tetto l'armi da fuoco, da taglio, in
asta, che da un pezzo stavan lì ammucchiate, e gliele distribuì;
fece dire a' suoi contadini e affittuari della valle,
che chiunque si sentiva, venisse con armi al castello; a
chi non n'aveva, ne diede; scelse alcuni, che fossero
come ufiziali, e avessero altri sotto il loro comando; assegnò
i posti all'entrature e in altri luoghi della valle,
sulla salita, alle porte del castello; stabilì l'ore e i modi
di dar la muta, come in un campo, o come già s'era costumato
in quel castello medesimo, ne' tempi della sua
vita disperata.
In un canto di quella stanza a tetto, c'erano in disparte
l'armi che lui solo aveva portate; quella sua famosa carabina,
moschetti, spade, spadoni, pistole, coltellacci,
pugnali, per terra, o appoggiati al muro. Nessuno de'
servitori le toccò; ma concertarono di domandare al padrone
quali voleva che gli fossero portate. – Nessuna, –
rispose; e, fosse voto, fosse proposito, restò sempre disarmato,
alla testa di quella specie di guarnigione.
Nello stesso tempo, aveva messo in moto altr'uomini
e donne di servizio, o suoi dipendenti, a preparar nel castello
alloggio a quante più persone fosse possibile, a
rizzar letti, a disporre sacconi e strapunti nelle stanze,
nelle sale, che diventavan dormitòri. E aveva dato ordine
di far venire provvisioni abbondanti, per ispesare gli
669
ospiti che Dio gli manderebbe, e i quali infatti andavan
crescendo di giorno in giorno. Lui intanto non istava
mai fermo; dentro e fuori del castello, su e giù per la salita,
in giro per la valle, a stabilire, a rinforzare, a visitar
posti, a vedere, a farsi vedere, a mettere e a tenere in regola,
con le parole, con gli occhi, con la presenza. In
casa, per la strada, faceva accoglienza a quelli che arrivavano;
e tutti, o lo avessero già visto, o lo vedessero
per la prima volta, lo guardavano estatici, dimenticando
un momento i guai e i timori che gli avevano spinti lassù;
e si voltavano ancora a guardarlo, quando, staccatosi
da loro, seguitava la sua strada.
670
CAPITOLO XXX
Quantunque il concorso maggiore non fosse dalla
parte per cui i nostri tre fuggitivi s'avvicinavano alla
valle, ma all'imboccatura opposta, con tutto ciò, cominciarono
a trovar compagni di viaggio e di sventura, che
da traverse e viottole erano sboccati o sboccavano nella
strada. In circostanze simili, tutti quelli che s'incontrano,
è come se si conoscessero. Ogni volta che il baroccio
aveva raggiunto qualche pedone, si barattavan domande
e risposte. Chi era scappato, come i nostri, senza aspettar
l'arrivo de' soldati; chi aveva sentiti i tamburi o le
trombe; chi gli aveva visti coloro, e li dipingeva come
gli spaventati soglion dipingere.
– Siamo ancora fortunati, – dicevan le due donne: –
ringraziamo il cielo. Vada la roba; ma almeno siamo in
salvo.
Ma don Abbondio non trovava che ci fosse tanto da
rallegrarsi; anzi quel concorso, e più ancora il maggiore
che sentiva esserci dall'altra parte, cominciava a dargli
ombra. – Oh che storia! – borbottava alle donne, in un
momento che non c'era nessuno d'intorno: – oh che storia!
Non capite, che radunarsi tanta gente in un luogo è
lo stesso che volerci tirare i soldati per forza? Tutti nascondono,
tutti portan via; nelle case non resta nulla;
671
crederanno che lassù ci siano tesori. Ci vengono sicuro:
sicuro ci vengono. Oh povero me! dove mi sono imbarcato!
– Oh! voglion far altro che venir lassù, – diceva Perpetua:
– anche loro devono andar per la loro strada. E
poi, io ho sempre sentito dire che, ne' pericoli, è meglio
essere in molti.
– In molti? in molti? – replicava don Abbondio: – povera
donna! Non sapete che ogni lanzichenecco ne mangia
cento di costoro? E poi, se volessero far delle pazzie,
sarebbe un bel gusto, eh? di trovarsi in una battaglia. Oh
povero me! Era meno male andar su per i monti. Che
abbian tutti a voler cacciarsi in un luogo!... Seccatori! –
borbottava poi, a voce più bassa: – tutti qui: e via, e via,
e via; l'uno dietro l'altro, come pecore senza ragione.
– A questo modo, – disse Agnese, – anche loro potrebbero
dir lo stesso di noi.
– Chetatevi un po', – disse don Abbondio: – ché già le
chiacchiere non servono a nulla. Quel ch'è fatto è fatto:
ci siamo, bisogna starci. Sarà quel che vorrà la Provvidenza:
il cielo ce la mandi buona.
Ma fu ben peggio quando, all'entrata della valle, vide
un buon posto d'armati, parte sull'uscio d'una casa, e
parte nelle stanze terrene: pareva una caserma. Li guardò
con la coda dell'occhio: non eran quelle facce che gli
era toccato a vedere nell'altra dolorosa sua gita, o se ce
n'era di quelle, erano ben cambiate; ma con tutto ciò,
non si può dire che noia gli desse quella vista. "Oh povero
me! – pensava: – ecco se le fanno le pazzie. Già
672
non poteva essere altrimenti: me lo sarei dovuto aspettare
da un uomo di quella qualità. Ma cosa vuol fare? vuol
far la guerra? vuol fare il re, lui? Oh povero me! In circostanze
che si vorrebbe potersi nasconder sotto terra, e
costui cerca ogni maniera di farsi scorgere, di dar nell'occhio;
par che li voglia invitare!"
– Vede ora, signor padrone, – gli disse Perpetua, – se
c'è della brava gente qui, che ci saprà difendere. Vengano
ora i soldati: qui non sono come que' nostri spauriti,
che non son buoni che a menar le gambe.
– Zitta! – rispose, con voce bassa ma iraconda, don
Abbondio: – zitta! che non sapete quel che vi dite. Pregate
il cielo che abbian fretta i soldati, o che non vengano
a sapere le cose che si fanno qui, e che si mette all'ordine
questo luogo come una fortezza. Non sapete che i
soldati è il loro mestiere di prender le fortezze? Non cercan
altro; per loro, dare un assalto è come andare a nozze;
perché tutto quel che trovano è per loro, e passano la
gente a fil di spada. Oh povero me! Basta, vedrò se ci
sarà maniera di mettersi in salvo su per queste balze. In
una battaglia non mi ci colgono oh! in una battaglia non
mi ci colgono.
– Se ha poi paura anche d'esser difeso e aiutato... – ricominciava
Perpetua; ma don Abbondio l'interruppe
aspramente, sempre però a voce bassa: – zitta! E badate
bene di non riportare questi discorsi. Ricordatevi che
qui bisogna far sempre viso ridente, e approvare tutto
quello che si vede.
Alla Malanotte, trovarono un altro picchetto d'armati,
673
ai quali don Abbondio fece una scappellata, dicendo intanto
tra sé: "ohimè, ohimè: son proprio venuto in un accampamento!"
Qui il baroccio si fermò; ne scesero; don
Abbondio pagò in fretta, e licenziò il condottiere; e s'incamminò
con le due compagne per la salita, senza far
parola. La vista di que' luoghi gli andava risvegliando
nella fantasia, e mescolando all'angosce presenti, la rimembranza
di quelle che vi aveva sofferte l'altra volta.
E Agnese, la quale non gli aveva mai visti que' luoghi, e
se n'era fatta in mente una pittura fantastica che le si
rappresentava ogni volta che pensava al viaggio spaventoso
di Lucia, vedendoli ora quali eran davvero, provava
come un nuovo e più vivo sentimento di quelle crudeli
memorie. – Oh signor curato! – esclamò: – a pensare
che la mia povera Lucia è passata per questa strada!
– Volete stare zitta? donna senza giudizio! – le gridò
in un orecchio don Abbondio: – son discorsi codesti da
farsi qui? Non sapete che siamo in casa sua? Fortuna
che ora nessun vi sente; ma se parlate in questa maniera...
– Oh! – disse Agnese: – ora che è santo...!
– State zitta, – le replicò don Abbondio: – credete voi
che ai santi si possa dire, senza riguardo, tutto ciò che
passa per la mente? Pensate piuttosto a ringraziarlo del
bene che v'ha fatto.
– Oh! per questo, ci avevo già pensato: che crede che
non le sappia un pochino le creanze?
– La creanza è di non dir le cose che posson dispiacere,
specialmente a chi non è avvezzo a sentirne. E inten-
674
detela bene tutt'e due, che qui non è luogo da far pettegolezzi,
e da dir tutto quello che vi può venire in testa. È
casa d'un gran signore, già lo sapete: vedete che compagnia
c'è d'intorno: ci vien gente di tutte le sorte; sicché,
giudizio, se potete: pesar le parole, e soprattutto dirne
poche, e solo quando c'è necessità: ché a stare zitti non
si sbaglia mai.
– Fa peggio lei con tutte codeste sue... – riprendeva
Perpetua.
Ma: – zitta! – gridò sottovoce don Abbondio, e insieme
si levò il cappello in fretta, e fece un profondo inchino:
ché, guardando in su, aveva visto l'innominato scender
verso di loro. Anche questo aveva visto e riconosciuto
don Abbondio; e affrettava il passo per andargli
incontro.
– Signor curato, – disse, quando gli fu vicino, – avrei
voluto offrirle la mia casa in miglior occasione; ma, a
ogni modo, son ben contento di poterle esser utile in
qualche cosa.
– Confidato nella gran bontà di vossignoria illustrissima,
– rispose don Abbondio, – mi son preso l'ardire di
venire, in queste triste circostanze, a incomodarla: e,
come vede vossignoria illustrissima, mi son preso anche
la libertà di menar compagnia. Questa è la mia governante...
– Benvenuta, – disse l'innominato.
– E questa, – continuò don Abbondio, – è una donna
a cui vossignoria ha già fatto del bene: la madre di quella...
di quella...
675
– Di Lucia, – disse Agnese.
– Di Lucia! – esclamò l'innominato, voltandosi, con
la testa bassa, ad Agnese. – Del bene, io! Dio immortale!
Voi, mi fate del bene, a venir qui... da me... in questa
casa. Siate la benvenuta. Voi ci portate la benedizione.
– Oh giusto! – disse Agnese: – vengo a incomodarla.
Anzi, – continuò, avvicinandosegli all'orecchio, – ho anche
a ringraziarla...
L'innominato troncò quelle parole, domandando premurosamente
le nuove di Lucia; e sapute che l'ebbe, si
voltò per accompagnare al castello i nuovi ospiti, come
fece, malgrado la loro resistenza cerimoniosa. Agnese
diede al curato un'occhiata che voleva dire: veda un
poco se c'è bisogno che lei entri di mezzo tra noi due a
dar pareri.
– Sono arrivati alla sua parrocchia? – gli domandò
l'innominato.
– No, signore, che non gli ho voluti aspettare que'
diavoli, – rispose don Abbondio. – Sa il cielo se avrei
potuto uscir vivo dalle loro mani, e venire a incomodare
vossignoria illustrissima.
– Bene, si faccia coraggio, – riprese l'innominato: –
ché ora è in sicuro. Quassù non verranno; e se si volessero
provare, siam pronti a riceverli.
– Speriamo che non vengano, – disse don Abbondio.
– E sento, – soggiunse, accennando col dito i monti che
chiudevano la valle di rimpetto, – sento che, anche da
quella parte, giri un'altra masnada di gente, ma... ma...
– È vero, – rispose l'innominato: – ma non dubiti, che
676
siam pronti anche per loro.
"Tra due fuochi, – diceva tra sé don Abbondio: – proprio
tra due fuochi. Dove mi son lasciato tirare! e da due
pettegole! E costui par proprio che ci sguazzi dentro!
Oh che gente c'è a questo mondo!"
Entrati nel castello, il signore fece condurre Agnese e
Perpetua in una stanza del quartiere assegnato alle donne,
che occupava tre lati del secondo cortile, nella parte
posteriore dell'edifizio situata sur un masso sporgente e
isolato, a cavaliere a un precipizio. Gli uomini alloggiavano
ne' lati dell'altro cortile a destra e a sinistra, e in
quello che rispondeva sulla spianata. Il corpo di mezzo,
che separava i due cortili, e dava passaggio dall'uno all'altro,
per un vasto andito di rimpetto alla porta principale,
era in parte occupato dalle provvisioni, e in parte
doveva servir di deposito per la roba che i rifugiati volessero
mettere in salvo lassù. Nel quartiere degli uomini,
c'erano alcune camere destinate agli ecclesiastici che
potessero capitare. L'innominato v'accompagnò in persona
don Abbondio, che fu il primo a prenderne il possesso.
Ventitre o ventiquattro giorni stettero i nostri fuggitivi
nel castello, in mezzo a un movimento continuo, in una
gran compagnia, e che ne' primi tempi, andò sempre
crescendo; ma senza che accadesse nulla di straordinario.
Non passò forse giorno, che non si desse all'armi.
Vengon lanzichenecchi di qua; si son veduti cappelletti
di là. A ogni avviso, l'innominato mandava uomini a
esplorare; e, se faceva bisogno, prendeva con sé della
677
gente che teneva sempre pronta a ciò, e andava con essa
fuor della valle, dalla parte dov'era indicato il pericolo.
Ed era cosa singolare, vedere una schiera d'uomini armati
da capo a piedi, e schierati come una truppa, condotti
da un uomo senz'armi. Le più volte non erano che
foraggieri e saccheggiatori sbandati, che se n'andavano
prima d'esser sorpresi. Ma una volta, cacciando alcuni di
costoro, per insegnar loro a non venir più da quelle parti,
l'innominato ricevette avviso che un paesetto vicino
era invaso e messo a sacco. Erano lanzichenecchi di vari
corpi che, rimasti indietro per rubare, s'eran riuniti, e andavano
a gettarsi all'improvviso sulle terre vicine a quelle
dove alloggiava l'esercito; spogliavano gli abitanti, e
gliene facevan di tutte le sorte. L'innominato fece un
breve discorso a' suoi uomini, e li condusse al paesetto.
Arrivarono inaspettati. I ribaldi che avevan creduto di
non andar che alla preda, vedendosi venire addosso gente
schierata e pronta a combattere, lasciarono il saccheggio
a mezzo, e se n'andarono in fretta, senz'aspettarsi l'uno
con l'altro, dalla parte dond'eran venuti. L'innominato
gl'inseguì per un pezzo di strada; poi, fatto far alto, stette
qualche tempo aspettando, se vedesse qualche novità;
e finalmente se ne ritornò. E ripassando nel paesetto salvato,
non si potrebbe dire con quali applausi e benedizioni
fosse accompagnato il drappello liberatore e il
condottiero.
Nel castello, tra quella moltitudine, formata a caso, di
persone, varie di condizione, di costumi, di sesso e d'età,
non nacque mai alcun disordine d'importanza. L'innomi-
678
nato aveva messe guardie in diversi luoghi, le quali tutte
invigilavano che non seguisse nessun inconveniente,
con quella premura che ognuno metteva nelle cose di
cui s'avesse a rendergli conto.
Aveva poi pregati gli ecclesiastici, e gli uomini più
autorevoli che si trovavan tra i ricoverati, d'andare in
giro e d'invigilare anche loro. E più spesso che poteva,
girava anche lui, e si faceva veder per tutto; ma, anche
in sua assenza, il ricordarsi di chi s'era in casa, serviva
di freno a chi ne potesse aver bisogno. E, del resto, era
tutta gente scappata, e quindi inclinata in generale alla
quiete: i pensieri della casa e della roba, per alcuni anche
di congiunti o d'amici rimasti nel pericolo, le nuove
che venivan di fuori, abbattendo gli animi, mantenevano
e accrescevano sempre più quella disposizione.
C'era però anche de' capi scarichi, degli uomini d'una
tempra più salda e d'un coraggio più verde, che cercavano
di passar que' giorni in allegria. Avevano abbandonate
le loro case, per non esser forti abbastanza da difenderle;
ma non trovavan gusto a piangere e a sospirare
sur una cosa che non c'era rimedio, né a figurarsi e a
contemplar con la fantasia il guasto che vedrebbero pur
troppo co' loro occhi. Famiglie amiche erano andate di
conserva, o s'eran ritrovate lassù, s'eran fatte amicizie
nuove; e la folla s'era divisa in crocchi, secondo gli
umori e l'abitudini. Chi aveva danari e discrezione, andava
a desinare giù nella valle, dove in quella circostanza,
s'eran rizzate in fretta osterie: in alcune, i bocconi
erano alternati co' sospiri, e non era lecito parlar d'altro
679
che di sciagure: in altre, non si rammentavan le sciagure,
se non per dire che non bisognava pensarci. A chi
non poteva o non voleva farsi le spese, si distribuiva nel
castello pane, minestra e vino: oltre alcune tavole ch'eran
servite ogni giorno, per quelli che il padrone vi aveva
espressamente invitati; e i nostri eran di questo numero.
Agnese e Perpetua, per non mangiare il pane a ufo,
avevan voluto essere impiegate ne' servizi che richiedeva
una così grande ospitalità; e in questo spendevano
una buona parte della giornata; il resto nel chiacchierare
con certe amiche che s'eran fatte, o col povero don Abbondio.
Questo non aveva nulla da fare, ma non s'annoiava
però; la paura gli teneva compagnia. La paura proprio
d'un assalto, credo che la gli fosse passata, o se pur
gliene rimaneva, era quella che gli dava meno fastidio;
perché, pensandoci appena appena, doveva capire quanto
poco fosse fondata. Ma l'immagine del paese circonvicino
inondato, da una parte e dall'altra, da soldatacci,
le armi e gli armati che vedeva sempre in giro, un castello,
quel castello, il pensiero di tante cose che potevan
nascere ogni momento in tali circostanze, tutto gli
teneva addosso uno spavento indistinto, generale, continuo;
lasciando stare il rodìo che gli dava il pensare alla
sua povera casa. In tutto il tempo che stette in quell'asilo,
non se ne discostò mai quanto un tiro di schioppo, né
mai mise piede sulla discesa: l'unica sua passeggiata era
d'uscire sulla spianata, e d'andare, quando da una parte e
quando dall'altra del castello, a guardar giù per le balze
680
e per i burroni, per istudiare se ci fosse qualche passo un
po' praticabile, qualche po' di sentiero, per dove andar
cercando un nascondiglio in caso d'un serra serra. A tutti
i suoi compagni di rifugio faceva gran riverenze o gran
saluti, ma bazzicava con pochissimi: la sua conversazione
più frequente era con le due donne, come abbiam
detto; con loro andava a fare i suoi sfoghi, a rischio che
talvolta gli fosse dato sulla voce da Perpetua, e che lo
svergognasse anche Agnese. A tavola poi, dove stava
poco e parlava pochissimo, sentiva le nuove del terribile
passaggio, le quali arrivavano ogni giorno, o di paese in
paese e di bocca in bocca, o portate lassù da qualcheduno,
che da principio aveva voluto restarsene a casa, e
scappava in ultimo, senza aver potuto salvar nulla, e a
un bisogno anche malconcio: e ogni giorno c'era qualche
nuova storia di sciagura. Alcuni, novellisti di professione,
raccoglievan diligentemente tutte le voci, abburattavan
tutte le relazioni, e ne davan poi il fiore agli
altri. Si disputava quali fossero i reggimenti più indiavolati,
se fosse peggio la fanteria o la cavalleria; si ripetevano,
il meglio che si poteva, certi nomi di condottieri;
d'alcuni si raccontavan l'imprese passate, si specificavano
le stazioni e le marce: quel giorno, il tale reggimento
si spandeva ne' tali paesi, domani anderebbe addosso ai
tali altri, dove intanto il tal altro faceva il diavolo e peggio.
Sopra tutto si cercava d'aver informazione, e si teneva
il conto de' reggimenti che passavan di mano in
mano il ponte di Lecco, perché quelli si potevano considerar
come andati, e fuori veramente del paese. Passano
681
i cavalli di Wallenstein, passano i fanti di Merode, passano
i cavalli di Anhalt, passano i fanti di Brandeburgo,
e poi i cavalli di Montecuccoli, e poi quelli di Ferrari;
passa Altringer, passa Furstenberg, passa Colloredo;
passano i Croati, passa Torquato Conti, passano altri e
altri; quando piacque al cielo, passò anche Galasso, che
fu l'ultimo. Lo squadron volante de' veneziani finì d'allontanarsi
anche lui; e tutto il paese, a destra e a sinistra,
si trovò libero. Già quelli delle terre invase e sgombrate
le prime, eran partiti dal castello; e ogni giorno ne partiva:
come, dopo un temporale d'autunno, si vede dai palchi
fronzuti d'un grand'albero uscire da ogni parte gli
uccelli che ci s'erano riparati. Credo che i nostri tre fossero
gli ultimi ad andarsene; e ciò per volere di don Abbondio,
il quale temeva, se si tornasse subito a casa, di
trovare ancora in giro lanzichenecchi rimasti indietro
sbrancati, in coda all'esercito. Perpetua ebbe un bel dire
che, quanto più s'indugiava, tanto più si dava agio ai birboni
del paese d'entrare in casa a portar via il resto;
quando si trattava d'assicurar la pelle, era sempre don
Abbondio che la vinceva; meno che l'imminenza del pericolo
non gli avesse fatto perdere affatto la testa.
Il giorno fissato per la partenza, l'innominato fece trovar
pronta alla Malanotte una carrozza, nella quale aveva
già fatto mettere un corredo di biancheria per Agnese.
E tiratala in disparte, le fece anche accettare un gruppetto
di scudi, per riparare al guasto che troverebbe in
casa; quantunque, battendo la mano sul petto, essa andasse
ripetendo che ne aveva lì ancora de' vecchi.
682
– Quando vedrete quella vostra buona, povera
Lucia... – le disse in ultimo: – già son certo che prega
per me, poiché le ho fatto tanto male: ditele adunque
ch'io la ringrazio, e confido in Dio, che la sua preghiera
tornerà anche in tanta benedizione per lei.
Volle poi accompagnar tutti e tre gli ospiti, fino alla
carrozza. I ringraziamenti umili e sviscerati di don Abbondio
e i complimenti di Perpetua, se gl'immagini il
lettore. Partirono; fecero, secondo il fissato, una fermatina,
ma senza neppur mettersi a sedere, nella casa del
sarto, dove sentirono raccontar cento cose del passaggio:
la solita storia di ruberie, di percosse, di sperpero,
di sporchizie: ma lì, per buona sorte, non s'eran visti lanzichenecchi.
– Ah signor curato! – disse il sarto, dandogli di braccio
a rimontare in carrozza: – s'ha da far de' libri in
istampa, sopra un fracasso di questa sorte.
Dopo un'altra po' di strada, cominciarono i nostri
viaggiatori a veder co' loro occhi qualche cosa di quello
che avevan tanto sentito descrivere: vigne spogliate, non
come dalla vendemmia, ma come dalla grandine e dalla
bufera che fossero venute in compagnia: tralci a terra,
sfrondati e scompigliati; strappati i pali, calpestato il terreno,
e sparso di schegge, di foglie, di sterpi; schiantati,
scapezzati gli alberi; sforacchiate le siepi; i cancelli portati
via. Ne' paesi poi, usci sfondati, impannate lacere,
paglia, cenci, rottami d'ogni sorte, a mucchi o seminati
per le strade; un'aria pesante, zaffate di puzzo più forte
che uscivan dalle case; la gente, chi a buttar fuori por-
683
cherie, chi a raccomodar le imposte alla meglio, chi in
crocchio a lamentarsi insieme; e, al passar della carrozza,
mani di qua e di là tese agli sportelli, per chieder l'elemosina.
Con queste immagini, ora davanti agli occhi, ora nella
mente, e con l'aspettativa di trovare altrettanto a casa
loro, ci arrivarono; e trovarono infatti quello che s'aspettavano.
Agnese fece posare i fagotti in un canto del cortiletto,
ch'era rimasto il luogo più pulito della casa; si mise poi
a spazzarla, a raccogliere e a rigovernare quella poca
roba che le avevan lasciata; fece venire un legnaiolo e
un fabbro, per riparare i guasti più grossi, e guardando
poi, capo per capo, la biancheria regalata, e contando
que' nuovi ruspi, diceva tra sé: "son caduta in piedi; sia
ringraziato Iddio e la Madonna e quel buon signore:
posso proprio dire d'esser caduta in piedi".
Don Abbondio e Perpetua entrano in casa, senza aiuto
di chiavi; ogni passo che fanno nell'andito, senton crescere
un tanfo, un veleno, una peste, che li respinge indietro;
con la mano al naso, vanno all'uscio di cucina;
entrano in punta di piedi, studiando dove metterli, per
iscansar più che possono la porcheria che copre il pavimento;
e dànno un'occhiata in giro. Non c'era nulla d'intero;
ma avanzi e frammenti di quel che c'era stato, lì e
altrove, se ne vedeva in ogni canto: piume e penne delle
galline di Perpetua, pezzi di biancheria, fogli de' calendari
di don Abbondio, cocci di pentole e di piatti; tutto
insieme o sparpagliato. Solo nel focolare si potevan ve-
684
dere i segni d'un vasto saccheggio accozzati insieme,
come molte idee sottintese, in un periodo steso da un
uomo di garbo. C'era, dico, un rimasuglio di tizzi e tizzoni
spenti, i quali mostravano d'essere stati, un bracciolo
di seggiola, un piede di tavola, uno sportello d'armadio,
una panca di letto, una doga della botticina, dove ci
stava il vino che rimetteva lo stomaco a don Abbondio.
Il resto era cenere e carboni; e con que' carboni stessi, i
guastatori, per ristoro, avevano scarabocchiati i muri di
figuracce, ingegnandosi, con certe berrettine o con certe
cheriche, e con certe larghe facciole, di farne de' preti, e
mettendo studio a farli orribili e ridicoli: intento che, per
verità, non poteva andar fallito a tali artisti.
– Ah porci! – esclamò Perpetua. – Ah baroni! – esclamò
don Abbondio; e, come scappando, andaron fuori,
per un altr'uscio che metteva nell'orto. Respirarono; andaron
diviato al fico; ma già prima d'arrivarci, videro la
terra smossa, e misero un grido tutt'e due insieme; arrivati,
trovarono effettivamente, in vece del morto, la
buca aperta. Qui nacquero de' guai: don Abbondio cominciò
a prendersela con Perpetua, che non avesse nascosto
bene: pensate se questa rimase zitta: dopo ch'ebbero
ben gridato, tutt'e due col braccio teso, e con l'indice
appuntato verso la buca, se ne tornarono insieme,
brontolando. E fate conto che per tutto trovarono a un di
presso la medesima cosa. Penarono non so quanto, a far
ripulire e smorbare la casa, tanto più che, in que' giorni,
era difficile trovar aiuto; e non so quanto dovettero stare
come accampati, accomodandosi alla meglio, o alla peg-
685
gio, e rifacendo a poco a poco usci, mobili, utensili, con
danari prestati da Agnese.
Per giunta poi, quel disastro fu una semenza d'altre
questioni molto noiose; perché Perpetua, a forza di chiedere
e domandare, di spiare e fiutare, venne a saper di
certo che alcune masserizie del suo padrone, credute
preda o strazio de' soldati, erano in vece sane e salve in
casa di gente del paese; e tempestava il padrone che si
facesse sentire, e richiedesse il suo. Tasto più odioso
non si poteva toccare per don Abbondio; giacché la sua
roba era in mano di birboni, cioè di quella specie di persone
con cui gli premeva più di stare in pace.
– Ma se non ne voglio saper nulla di queste cose, –
diceva. – Quante volte ve lo devo ripetere, che quel che
è andato è andato? Ho da esser messo anche in croce,
perché m'è stata spogliata la casa?
– Se lo dico, – rispondeva Perpetua, – che lei si lascerebbe
cavar gli occhi di testa. Rubare agli altri è peccato,
ma a lei, è peccato non rubare.
– Ma vedete se codesti sono spropositi da dirsi! – replicava
don Abbondio: – ma volete stare zitta?
Perpetua si chetava, ma non subito subito; e prendeva
pretesto da tutto per riprincipiare. Tanto che il pover'uomo
s'era ridotto a non lamentarsi più, quando trovava
mancante qualche cosa, nel momento che ne avrebbe
avuto bisogno; perché, più d'una volta, gli era toccato a
sentirsi dire: – vada a chiederlo al tale che l'ha, e non l'avrebbe
tenuto fino a quest'ora, se non avesse che fare
con un buon uomo.
686
Un'altra e più viva inquietudine gli dava il sentire che
giornalmente continuavano a passar soldati alla spicciolata,
come aveva troppo bene congetturato; onde stava
sempre in sospetto di vedersene capitar qualcheduno o
anche una compagnia sull'uscio, che aveva fatto raccomodare
in fretta per la prima cosa, e che teneva chiuso
con gran cura; ma, per grazia del cielo, ciò non avvenne
mai. Né però questi terrori erano ancora cessati, che un
nuovo ne sopraggiunse.
Ma qui lasceremo da parte il pover'uomo: si tratta ben
d'altro che di sue apprensioni private, che de' guai d'alcuni
paesi, che d'un disastro passeggiero.
687
CAPITOLO XXXI
La peste che il tribunale della sanità aveva temuto che
potesse entrar con le bande alemanne nel milanese, c'era
entrata davvero, come è noto; ed è noto parimente che
non si fermò qui, ma invase e spopolò una buona parte
d'Italia. Condotti dal filo della nostra storia, noi passiamo
a raccontar gli avvenimenti principali di quella calamità;
nel milanese, s'intende, anzi in Milano quasi esclusivamente:
ché della città quasi esclusivamente trattano
le memorie del tempo, come a un di presso accade sempre
e per tutto, per buone e per cattive ragioni. E in questo
racconto, il nostro fine non è, per dir la verità, soltanto
di rappresentar lo stato delle cose nel quale verranno
a trovarsi i nostri personaggi; ma di far conoscere insieme,
per quanto si può in ristretto, e per quanto si può
da noi, un tratto di storia patria più famoso che conosciuto.
Delle molte relazioni contemporanee, non ce n'è alcuna
che basti da sé a darne un'idea un po' distinta e ordinata;
come non ce n'è alcuna che non possa aiutare a
formarla. In ognuna di queste relazioni, senza eccettuarne
quella del Ripamonti (Josephi Ripamontii, canonici
scalensis, chronistae urbis Mediolani, De peste quae fuit
anno 1630, Libri V. Mediolani, 1640, apud Malatestas.),
688
la quale le supera tutte, per la quantità e per la scelta de'
fatti, e ancor più per il modo d'osservarli, in ognuna
sono omessi fatti essenziali, che son registrati in altre; in
ognuna ci sono errori materiali, che si posson riconoscere
e rettificare con l'aiuto di qualche altra, o di que' pochi
atti della pubblica autorità, editi e inediti, che rimangono;
spesso in una si vengono a trovar le cagioni di cui
nell'altra s'eran visti, come in aria, gli effetti. In tutte poi
regna una strana confusione di tempi e di cose; è un
continuo andare e venire, come alla ventura, senza disegno
generale, senza disegno ne' particolari: carattere, del
resto, de' più comuni e de' più apparenti ne' libri di quel
tempo, principalmente in quelli scritti in lingua volgare,
almeno in Italia; se anche nel resto d'Europa, i dotti lo
sapranno, noi lo sospettiamo. Nessuno scrittore d'epoca
posteriore s'è proposto d'esaminare e di confrontare
quelle memorie, per ritrarne una serie concatenata degli
avvenimenti, una storia di quella peste; sicché l'idea che
se ne ha generalmente, dev'essere, di necessità, molto
incerta, e un po' confusa: un'idea indeterminata di gran
mali e di grand'errori (e per verità ci fu dell'uno e dell'altro,
al di là di quel che si possa immaginare), un'idea
composta più di giudizi che di fatti, alcuni fatti dispersi,
non di rado scompagnati dalle circostanze più caratteristiche,
senza distinzion di tempo, cioè senza intelligenza
di causa e d'effetto, di corso, di progressione. Noi, esaminando
e confrontando, con molta diligenza se non altro,
tutte le relazioni stampate, più d'una inedita, molti
(in ragione del poco che ne rimane) documenti, come
689
dicono, ufiziali, abbiam cercato di farne non già quel
che si vorrebbe, ma qualche cosa che non è stato ancor
fatto. Non intendiamo di riferire tutti gli atti pubblici, e
nemmeno tutti gli avvenimenti degni, in qualche modo,
di memoria. Molto meno pretendiamo di rendere inutile
a chi voglia farsi un'idea più compita della cosa, la lettura
delle relazioni originali: sentiamo troppo che forza
viva, propria e, per dir così, incomunicabile, ci sia sempre
nell'opere di quel genere, comunque concepite e
condotte. Solamente abbiam tentato di distinguere e di
verificare i fatti più generali e più importanti, di disporli
nell'ordine reale della loro successione, per quanto lo
comporti la ragione e la natura d'essi, d'osservare la loro
efficienza reciproca, e di dar così, per ora e finché qualchedun
altro non faccia meglio, una notizia succinta, ma
sincera e continuata, di quel disastro.
Per tutta adunque la striscia di territorio percorsa dall'esercito,
s'era trovato qualche cadavere nelle case,
qualcheduno sulla strada. Poco dopo, in questo e in quel
paese, cominciarono ad ammalarsi, a morire, persone,
famiglie, di mali violenti, strani, con segni sconosciuti
alla più parte de' viventi. C'era soltanto alcuni a cui non
riuscissero nuovi: que' pochi che potessero ricordarsi
della peste che, cinquantatre anni avanti, aveva desolata
pure una buona parte d'Italia, e in ispecie il milanese,
dove fu chiamata, ed è tuttora, la peste di san Carlo.
Tanto è forte la carità! Tra le memorie così varie e così
solenni d'un infortunio generale, può essa far primeggiare
quella d'un uomo, perché a quest'uomo ha ispirato
690
sentimenti e azioni più memorabili ancora de' mali;
stamparlo nelle menti, come un sunto di tutti que' guai,
perché in tutti l'ha spinto e intromesso, guida, soccorso,
esempio, vittima volontaria; d'una calamità per tutti, far
per quest'uomo come un'impresa; nominarla da lui,
come una conquista, o una scoperta.
Il protofisico Lodovico Settala, ché, non solo aveva
veduta quella peste, ma n'era stato uno de' più attivi e
intrepidi, e, quantunque allor giovinissimo, de' più riputati
curatori; e che ora, in gran sospetto di questa, stava
all'erta e sull'informazioni, riferì, il 20 d'ottobre, nel tribunale
della sanità, come, nella terra di Chiuso (l'ultima
del territorio di Lecco, e confinante col bergamasco),
era scoppiato indubitabilmente il contagio. Non fu per
questo presa veruna risoluzione, come si ha dal Ragguaglio
del Tadino (Pag. 24.).
Ed ecco sopraggiungere avvisi somiglianti da Lecco e
da Bellano. Il tribunale allora si risolvette e si contentò
di spedire un commissario che, strada facendo, prendesse
un medico a Como, e si portasse con lui a visitare i
luoghi indicati. Tutt'e due, "o per ignoranza o per altro,
si lasciorno persuadere da un vecchio et ignorante barbiero
di Bellano, che quella sorte de mali non era Peste"
(Tadino, ivi.); ma, in alcuni luoghi, effetto consueto dell'emanazioni
autunnali delle paludi, e negli altri, effetto
de' disagi e degli strapazzi sofferti, nel passaggio degli
alemanni. Una tale assicurazione fu riportata al tribunale,
il quale pare che ne mettesse il cuore in pace.
Ma arrivando senza posa altre e altre notizie di morte
691
da diverse parti, furono spediti due delegati a vedere e a
provvedere: il Tadino suddetto, e un auditore del tribunale.
Quando questi giunsero, il male s'era già tanto dilatato,
che le prove si offrivano, senza che bisognasse
andarne in cerca. Scorsero il territorio di Lecco, la Valsassina,
le coste del lago di Como, i distretti denominati
il Monte di Brianza, e la Gera d'Adda; e per tutto trovarono
paesi chiusi da cancelli all'entrature, altri quasi deserti,
e gli abitanti scappati e attendati alla campagna, o
dispersi: "et ci parevano, – dice il Tadino, – tante creature
seluatiche, portando in mano chi l'herba menta, chi la
ruta, chi il rosmarino et chi una ampolla d'aceto". S'informarono
del numero de' morti: era spaventevole; visitarono
infermi e cadaveri, e per tutto trovarono le brutte
e terribili marche della pestilenza. Diedero subito, per
lettere, quelle sinistre nuove al tribunale della sanità, il
quale, al riceverle, che fu il 30 d'ottobre, "si dispose",
dice il medesimo Tadino, a prescriver le bullette, per
chiuder fuori dalla Città le persone provenienti da' paesi
dove il contagio s'era manifestato; "et mentre si compilaua
la grida", ne diede anticipatamente qualche ordine
sommario a' gabellieri.
Intanto i delegati presero in fretta e in furia quelle misure
che parver loro migliori; e se ne tornarono, con la
trista persuasione che non sarebbero bastate a rimediare
e a fermare un male già tanto avanzato e diffuso.
Arrivati il 14 di novembre, dato ragguaglio, a voce e
di nuovo in iscritto, al tribunale, ebbero da questo commissione
di presentarsi al governatore, e d'esporgli lo
692
stato delle cose. V'andarono, e riportarono: aver lui di
tali nuove provato molto dispiacere, mostratone un gran
sentimento; ma i pensieri della guerra esser più pressanti:
sed belli graviores esse curas. Così il Ripamonti, il
quale aveva spogliati i registri della Sanità, e conferito
col Tadino, incaricato specialmente della missione: era
la seconda, se il lettore se ne ricorda, per quella causa, e
con quell'esito. Due o tre giorni dopo, il 18 di novembre,
emanò il governatore una grida, in cui ordinava
pubbliche feste, per la nascita del principe Carlo, primogenito
del re Filippo IV, senza sospettare o senza curare
il pericolo d'un gran concorso, in tali circostanze: tutto
come in tempi ordinari, come se non gli fosse stato parlato
di nulla.
Era quest'uomo, come già s'è detto, il celebre Ambrogio
Spinola, mandato per raddirizzar quella guerra e riparare
agli errori di don Gonzalo, e incidentemente, a
governare; e noi pure possiamo qui incidentemente rammentar
che morì dopo pochi mesi, in quella stessa guerra
che gli stava tanto a cuore; e morì, non già di ferite
sul campo, ma in letto, d'affanno e di struggimento, per
rimproveri, torti, disgusti d'ogni specie ricevuti da quelli
a cui serviva. La storia ha deplorata la sua sorte, e biasimata
l'altrui sconoscenza; ha descritte con molta diligenza
le sue imprese militari e politiche, lodata la sua
previdenza, l'attività, la costanza: poteva anche cercare
cos'abbia fatto di tutte queste qualità, quando la peste
minacciava, invadeva una popolazione datagli in cura, o
piuttosto in balìa.
693
Ma ciò che, lasciando intero il biasimo, scema la maraviglia
di quella sua condotta, ciò che fa nascere un'altra
e più forte maraviglia, è la condotta della popolazione
medesima, di quella, voglio dire, che, non tocca ancora
dal contagio, aveva tanta ragion di temerlo. All'arrivo
di quelle nuove de' paesi che n'erano così malamente
imbrattati, di paesi che formano intorno alla città quasi
un semicircolo, in alcuni punti distante da essa non
più di diciotto o venti miglia; chi non crederebbe che vi
si suscitasse un movimento generale, un desiderio di
precauzioni bene o male intese, almeno una sterile inquietudine?
Eppure, se in qualche cosa le memorie di
quel tempo vanno d'accordo, è nell'attestare che non ne
fu nulla. La penuria dell'anno antecedente, le angherie
della soldatesca, le afflizioni d'animo, parvero più che
bastanti a render ragione della mortalità: sulle piazze,
nelle botteghe, nelle case, chi buttasse là una parola del
pericolo, chi motivasse peste, veniva accolto con beffe
incredule, con disprezzo iracondo. La medesima miscredenza,
la medesima, per dir meglio, cecità e fissazione
prevaleva nel senato, nel Consiglio de' decurioni, in
ogni magistrato.
Trovo che il cardinal Federigo, appena si riseppero i
primi casi di mal contagioso, prescrisse, con lettera pastorale
a' parrochi, tra le altre cose, che ammonissero
più e più volte i popoli dell'importanza e dell'obbligo
stretto di rivelare ogni simile accidente, e di consegnar
le robe infette o sospette (Vita di Federigo Borromeo,
compilata da Francesco Rivola. Milano, 1666, pag.
694
582.): e anche questa può essere contata tra le sue lodevoli
singolarità.
Il tribunale della sanità chiedeva, implorava cooperazione,
ma otteneva poco o niente. E nel tribunale stesso,
la premura era ben lontana da uguagliare l'urgenza: erano,
come afferma più volte il Tadino, e come appare ancor
meglio da tutto il contesto della sua relazione, i due
fisici che, persuasi della gravità e dell'imminenza del
pericolo, stimolavan quel corpo, il quale aveva poi a stimolare
gli altri.
Abbiam già veduto come, al primo annunzio della peste,
andasse freddo nell'operare, anzi nell'informarsi:
ecco ora un altro fatto di lentezza non men portentosa,
se però non era forzata, per ostacoli frapposti da magistrati
superiori. Quella grida per le bullette, risoluta il 30
d'ottobre, non fu stesa che il dì 23 del mese seguente,
non fu pubblicata che il 29. La peste era già entrata in
Milano.
Il Tadino e il Ripamonti vollero notare il nome di chi
ce la portò il primo, e altre circostanze della persona e
del caso: e infatti, nell'osservare i princìpi d'una vasta
mortalità, in cui le vittime, non che esser distinte per
nome, appena si potranno indicare all'incirca, per il numero
delle migliaia, nasce una non so quale curiosità di
conoscere que' primi e pochi nomi che poterono essere
notati e conservati: questa specie di distinzione, la precedenza
nell'esterminio, par che faccian trovare in essi,
e nelle particolarità, per altro più indifferenti, qualche
cosa di fatale e di memorabile.
695
L'uno e l'altro storico dicono che fu un soldato italiano
al servizio di Spagna; nel resto non sono ben d'accordo,
neppur sul nome. Fu, secondo il Tadino, un Pietro
Antonio Lovato, di quartiere nel territorio di Lecco; secondo
il Ripamonti, un Pier Paolo Locati, di quartiere a
Chiavenna. Differiscono anche nel giorno della sua entrata
in Milano: il primo la mette al 22 d'ottobre, il secondo
ad altrettanti del mese seguente: e non si può stare
né all'uno né all'altro. Tutt'e due l'epoche sono in contraddizione
con altre ben più verificate. Eppure il Ripamonti,
scrivendo per ordine del Consiglio generale de'
decurioni, doveva avere al suo comando molti mezzi di
prender l'informazioni necessarie; e il Tadino, per ragione
del suo impiego, poteva, meglio d'ogn'altro, essere
informato d'un fatto di questo genere. Del resto, dal riscontro
d'altre date che ci paiono, come abbiam detto,
più esatte, risulta che fu, prima della pubblicazione della
grida sulle bullette; e, se ne mettesse conto, si potrebbe
anche provare o quasi provare, che dovette essere ai primi
di quel mese; ma certo, il lettore ce ne dispensa.
Sia come si sia, entrò questo fante sventurato e portator
di sventura, con un gran fagotto di vesti comprate o
rubate a soldati alemanni; andò a fermarsi in una casa di
suoi parenti, nel borgo di porta orientale, vicino ai cappuccini;
appena arrivato, s'ammalò; fu portato allo spedale;
dove un bubbone che gli si scoprì sotto un'ascella,
mise chi lo curava in sospetto di ciò ch'era infatti; il
quarto giorno morì.
Il tribunale della sanità fece segregare e sequestrare in
696
casa la di lui famiglia; i suoi vestiti e il letto in cui era
stato allo spedale, furon bruciati. Due serventi che l'avevano
avuto in cura, e un buon frate che l'aveva assistito,
caddero anch'essi ammalati in pochi giorni, tutt'e tre di
peste. Il dubbio che in quel luogo s'era avuto, fin da
principio, della natura del male, e le cautele usate in
conseguenza, fecero sì che il contagio non vi si propagasse
di più.
Ma il soldato ne aveva lasciato di fuori un seminìo
che non tardò a germogliare. Il primo a cui s'attaccò, fu
il padrone della casa dove quello aveva alloggiato, un
Carlo Colonna sonator di liuto. Allora tutti i pigionali di
quella casa furono, d'ordine della Sanità, condotti al lazzeretto,
dove la più parte s'ammalarono; alcuni morirono,
dopo poco tempo, di manifesto contagio.
Nella città, quello che già c'era stato disseminato da
costoro, da' loro panni, da' loro mobili trafugati da parenti,
da pigionali, da persone di servizio, alle ricerche e
al fuoco prescritto dal tribunale, e di più quello che c'entrava
di nuovo, per l'imperfezion degli editti, per la trascuranza
nell'eseguirli, e per la destrezza nell'eluderli,
andò covando e serpendo lentamente, tutto il restante
dell'anno, e ne' primi mesi del susseguente 1630. Di
quando in quando, ora in questo, ora in quel quartiere, a
qualcheduno s'attaccava, qualcheduno ne moriva: e la
radezza stessa de' casi allontanava il sospetto della verità,
confermava sempre più il pubblico in quella stupida
e micidiale fiducia che non ci fosse peste, né ci fosse
stata neppure un momento. Molti medici ancora, facen-
697
do eco alla voce del popolo (era, anche in questo caso,
voce di Dio?), deridevan gli augùri sinistri, gli avvertimenti
minacciosi de' pochi; e avevan pronti nomi di malattie
comuni, per qualificare ogni caso di peste che fossero
chiamati a curare; con qualunque sintomo, con qualunque
segno fosse comparso.
Gli avvisi di questi accidenti, quando pur pervenivano
alla Sanità, ci pervenivano tardi per lo più e incerti. Il
terrore della contumacia e del lazzeretto aguzzava tutti
gl'ingegni: non si denunziavan gli ammalati, si corrompevano
i becchini e i loro soprintendenti; da subalterni
del tribunale stesso, deputati da esso a visitare i cadaveri,
s'ebbero, con danari, falsi attestati.
Siccome però, a ogni scoperta che gli riuscisse fare, il
tribunale ordinava di bruciar robe, metteva in sequestro
case, mandava famiglie al lazzeretto, così è facile argomentare
quanta dovesse essere contro di esso l'ira e la
mormorazione del pubblico, "della Nobiltà, delli Mercanti
et della plebe", dice il Tadino; persuasi, com'eran
tutti, che fossero vessazioni senza motivo, e senza costrutto.
L'odio principale cadeva sui due medici; il suddetto
Tadino, e Senatore Settala, figlio del protofisico: a
tal segno, che ormai non potevano attraversar le piazze
senza essere assaliti da parolacce, quando non eran sassi.
E certo fu singolare, e merita che ne sia fatta memoria,
la condizione in cui, per qualche mese, si trovaron
quegli uomini, di veder venire avanti un orribile flagello,
d'affaticarsi in ogni maniera a stornarlo, d'incontrare
ostacoli dove cercavano aiuti, e d'essere insieme bersa-
698
glio delle grida, avere il nome di nemici della patria: pro
patriae hostibus, dice il Ripamonti.
Di quell'odio ne toccava una parte anche agli altri medici
che, convinti come loro, della realtà del contagio,
suggerivano precauzioni, cercavano di comunicare a tutti
la loro dolorosa certezza. I più discreti li tacciavano di
credulità e d'ostinazione: per tutti gli altri, era manifesta
impostura, cabala ordita per far bottega sul pubblico
spavento.
Il protofisico Lodovico Settala, allora poco men che
ottuagenario, stato professore di medicina all'università
di Pavia, poi di filosofia morale a Milano, autore di molte
opere riputatissime allora, chiaro per inviti a cattedre
d'altre università, Ingolstadt, Pisa, Bologna, Padova, e
per il rifiuto di tutti questi inviti, era certamente uno degli
uomini più autorevoli del suo tempo. Alla riputazione
della scienza s'aggiungeva quella della vita, e all'ammirazione
la benevolenza, per la sua gran carità nel curare
e nel beneficare i poveri. E, una cosa che in noi turba
e contrista il sentimento di stima ispirato da questi
meriti, ma che allora doveva renderlo più generale e più
forte, il pover'uomo partecipava de' pregiudizi più comuni
e più funesti de' suoi contemporanei: era più avanti
di loro, ma senza allontanarsi dalla schiera, che è
quello che attira i guai, e fa molte volte perdere l'autorità
acquistata in altre maniere. Eppure quella grandissima
che godeva, non solo non bastò a vincere, in questo
caso, l'opinion di quello che i poeti chiamavan volgo
profano, e i capocomici, rispettabile pubblico; ma non
699
poté salvarlo dall'animosità e dagl'insulti di quella parte
di esso che corre più facilmente da' giudizi alle dimostrazioni
e ai fatti.
Un giorno che andava in bussola a visitare i suoi ammalati,
principiò a radunarglisi intorno gente, gridando
esser lui il capo di coloro che volevano per forza che ci
fosse la peste; lui che metteva in ispavento la città, con
quel suo cipiglio, con quella sua barbaccia: tutto per dar
da fare ai medici. La folla e il furore andavan crescendo:
i portantini, vedendo la mala parata, ricoverarono il padrone
in una casa d'amici, che per sorte era vicina. Questo
gli toccò per aver veduto chiaro, detto ciò che era, e
voluto salvar dalla peste molte migliaia di persone:
quando, con un suo deplorabile consulto, cooperò a far
torturare, tanagliare e bruciare, come strega, una povera
infelice sventurata, perché il suo padrone pativa dolori
strani di stomaco, e un altro padrone di prima era stato
fortemente innamorato di lei (Storia di Milano del Conte
Pietro Verri; Milano, 1825, Tom. 4, pag. 155.), allora ne
avrà avuta presso il pubblico nuova lode di sapiente e,
ciò che è intollerabile a pensare, nuovo titolo di benemerito.
Ma sul finire del mese di marzo, cominciarono, prima
nel borgo di porta orientale, poi in ogni quartiere della
città, a farsi frequenti le malattie, le morti, con accidenti
strani di spasimi, di palpitazioni, di letargo, di delirio,
con quelle insegne funeste di lividi e di bubboni; morti
per lo più celeri, violente, non di rado repentine, senza
alcun indizio antecedente di malattia. I medici opposti
700
alla opinion del contagio, non volendo ora confessare
ciò che avevan deriso, e dovendo pur dare un nome generico
alla nuova malattia, divenuta troppo comune e
troppo palese per andarne senza, trovarono quello di
febbri maligne, di febbri pestilenti: miserabile transazione,
anzi trufferia di parole, e che pur faceva gran danno;
perché, figurando di riconoscere la verità, riusciva ancora
a non lasciar credere ciò che più importava di credere,
di vedere, che il male s'attaccava per mezzo del contatto.
I magistrati, come chi si risente da un profondo sonno,
principiarono a dare un po' più orecchio agli avvisi,
alle proposte della Sanità, a far eseguire i suoi editti, i
sequestri ordinati, le quarantene prescritte da quel tribunale.
Chiedeva esso di continuo anche danari per supplire
alle spese giornaliere, crescenti, del lazzeretto, di tanti
altri servizi; e li chiedeva ai decurioni, intanto che fosse
deciso (che non fu, credo, mai, se non col fatto) se
tali spese toccassero alla città, o all'erario regio. Ai decurioni
faceva pure istanza il gran cancelliere, per ordine
anche del governatore, ch'era andato di nuovo a metter
l'assedio a quel povero Casale; faceva istanza il senato,
perché pensassero alla maniera di vettovagliar la città,
prima che dilatandovisi per isventura il contagio, le
venisse negato pratica dagli altri paesi; perché trovassero
il mezzo di mantenere una gran parte della popolazione,
a cui eran mancati i lavori. I decurioni cercavano di
far danari per via d'imprestiti, d'imposte; e di quel che
ne raccoglievano, ne davano un po' alla Sanità, un po' a'
poveri; un po' di grano compravano: supplivano a una
701
parte del bisogno. E le grandi angosce non erano ancor
venute.
Nel lazzeretto, dove la popolazione, quantunque decimata
ogni giorno, andava ogni giorno crescendo, era
un'altra ardua impresa quella d'assicurare il servizio e la
subordinazione, di conservar le separazioni prescritte, di
mantenervi in somma o, per dir meglio, di stabilirvi il
governo ordinato dal tribunale della sanità: ché, fin da'
primi momenti, c'era stata ogni cosa in confusione, per
la sfrenatezza di molti rinchiusi, per la trascuratezza e
per la connivenza de' serventi. Il tribunale e i decurioni,
non sapendo dove battere il capo, pensaron di rivolgersi
ai cappuccini, e supplicarono il padre commissario della
provincia, il quale faceva le veci del provinciale, morto
poco prima, acciò volesse dar loro de' soggetti abili a
governare quel regno desolato. Il commissario propose
loro, per principale, un padre Felice Casati, uomo d'età
matura, il quale godeva una gran fama di carità, d'attività,
di mansuetudine insieme e di fortezza d'animo, a
quel che il seguito fece vedere, ben meritata; e per compagno
e come ministro di lui, un padre Michele Pozzobonelli,
ancor giovine, ma grave e severo, di pensieri
come d'aspetto. Furono accettati con gran piacere; e il
30 di marzo, entrarono nel lazzeretto. Il presidente della
Sanità li condusse in giro, come per prenderne il possesso;
e, convocati i serventi e gl'impiegati d'ogni grado,
dichiarò, davanti a loro, presidente di quel luogo il padre
Felice, con primaria e piena autorità. Di mano in
mano poi che la miserabile radunanza andò crescendo,
702
v'accorsero altri cappuccini; e furono in quel luogo soprintendenti,
confessori, amministratori, infermieri, cucinieri,
guardarobi, lavandai, tutto ciò che occorresse. Il
padre Felice, sempre affaticato e sempre sollecito, girava
di giorno, girava di notte, per i portici, per le stanze,
per quel vasto spazio interno, talvolta portando un'asta,
talvolta non armato che di cilizio; animava e regolava
ogni cosa; sedava i tumulti, faceva ragione alle querele,
minacciava, puniva, riprendeva, confortava, asciugava e
spargeva lacrime. Prese, sul principio, la peste; ne guarì,
e si rimise, con nuova lena, alle cure di prima. I suoi
confratelli ci lasciarono la più parte la vita, e tutti con
allegrezza.
Certo, una tale dittatura era uno strano ripiego; strano
come la calamità, come i tempi; e quando non ne sapessimo
altro, basterebbe per argomento, anzi per saggio
d'una società molto rozza e mal regolata, il veder che
quelli a cui toccava un così importante governo, non sapesser
più farne altro che cederlo, né trovassero a chi
cederlo, che uomini, per istituto, il più alieni da ciò. Ma
è insieme un saggio non ignobile della forza e dell'abilità
che la carità può dare in ogni tempo, e in qualunque
ordin di cose, il veder quest'uomini sostenere un tal carico
così bravamente. E fu bello lo stesso averlo accettato,
senz'altra ragione che il non esserci chi lo volesse, senz'altro
fine che di servire, senz'altra speranza in questo
mondo, che d'una morte molto più invidiabile che invidiata;
fu bello lo stesso esser loro offerto, solo perché
era difficile e pericoloso, e si supponeva che il vigore e
703
il sangue freddo, così necessario e raro in que' momenti,
essi lo dovevano avere. E perciò l'opera e il cuore di
que' frati meritano che se ne faccia memoria, con ammirazione,
con tenerezza, con quella specie di gratitudine
che è dovuta, come in solido, per i gran servizi resi da
uomini a uomini, e più dovuta a quelli che non se la propongono
per ricompensa. "Che se questi Padri iui non si
ritrouauano, – dice il Tadino, – al sicuro tutta la Città
annichilata si trouaua; puoiché fu cosa miracolosa
l'hauer questi Padri fatto in così puoco spatio di tempo
tante cose per benefitio publico, che non hauendo hauuto
agiutto, o almeno puoco dalla Città, con la sua industria
et prudenza haueuano mantenuto nel Lazeretto tante
migliaia de poueri". Le persone ricoverate in quel luogo,
durante i sette mesi che il padre Felice n'ebbe il governo,
furono circa cinquantamila, secondo il Ripamonti;
il quale dice con ragione, che d'un uomo tale avrebbe
dovuto ugualmente parlare, se in vece di descriver le
miserie d'una città, avesse dovuto raccontar le cose che
posson farle onore.
Anche nel pubblico, quella caparbietà di negar la peste
andava naturalmente cedendo e perdendosi, di mano
in mano che il morbo si diffondeva, e si diffondeva per
via del contatto e della pratica; e tanto più quando, dopo
esser qualche tempo rimasto solamente tra' poveri, cominciò
a toccar persone più conosciute. E tra queste,
come allora fu il più notato, così merita anche adesso
un'espressa menzione il protofisico Settala. Avranno almen
confessato che il povero vecchio aveva ragione?
704
Chi lo sa? Caddero infermi di peste, lui, la moglie, due
figliuoli, sette persone di servizio. Lui e uno de' figliuoli
n'usciron salvi; il resto morì. "Questi casi, – dice il Tadino,
– occorsi nella Città in case Nobili, disposero la Nobiltà,
et la plebe a pensare, et gli increduli Medici, et la
plebe ignorante et temeraria cominciò stringere le labra,
chiudere li denti, et inarcare le ciglia".
Ma l'uscite, i ripieghi, le vendette, per dir così, della
caparbietà convinta, sono alle volte tali da far desiderare
che fosse rimasta ferma e invitta, fino all'ultimo, contro
la ragione e l'evidenza: e questa fu bene una di quelle
volte. Coloro i quali avevano impugnato così risolutamente,
e così a lungo, che ci fosse vicino a loro, tra loro,
un germe di male, che poteva, per mezzi naturali, propagarsi
e fare una strage; non potendo ormai negare il propagamento
di esso, e non volendo attribuirlo a que' mezzi
(che sarebbe stato confessare a un tempo un grand'inganno
e una gran colpa), erano tanto più disposti a trovarci
qualche altra causa, a menar buona qualunque ne
venisse messa in campo. Per disgrazia, ce n'era una in
pronto nelle idee e nelle tradizioni comuni allora, non
qui soltanto, ma in ogni parte d'Europa: arti venefiche,
operazioni diaboliche, gente congiurata a sparger la peste,
per mezzo di veleni contagiosi, di malìe. Già cose
tali, o somiglianti, erano state supposte e credute in molte
altre pestilenze, e qui segnatamente, in quella di mezzo
secolo innanzi. S'aggiunga che, fin dall'anno antecedente,
era venuto un dispaccio, sottoscritto dal re Filippo
IV, al governatore, per avvertirlo ch'erano scappati da
705
Madrid quattro francesi, ricercati come sospetti di spargere
unguenti velenosi, pestiferi: stesse all'erta, se mai
coloro fossero capitati a Milano. Il governatore aveva
comunicato il dispaccio al senato e al tribunale della sanità;
né, per allora, pare che ci si badasse più che tanto.
Però, scoppiata e riconosciuta la peste, il tornar nelle
menti quell'avviso poté servir di conferma al sospetto
indeterminato d'una frode scellerata; poté anche essere
la prima occasione di farlo nascere.
Ma due fatti, l'uno di cieca e indisciplinata paura, l'altro
di non so quale cattività, furon quelli che convertirono
quel sospetto indeterminato d'un attentato possibile,
in sospetto, e per molti in certezza, d'un attentato positivo,
e d'una trama reale. Alcuni, ai quali era parso di vedere,
la sera del 17 di maggio, persone in duomo andare
ungendo un assito che serviva a dividere gli spazi assegnati
a' due sessi, fecero, nella notte, portar fuori della
chiesa l'assito e una quantità di panche rinchiuse in
quello; quantunque il presidente della Sanità, accorso a
far la visita, con quattro persone dell'ufizio, avendo visitato
l'assito, le panche, le pile dell'acqua benedetta, senza
trovar nulla che potesse confermare l'ignorante sospetto
d'un attentato venefico, avesse, per compiacere
all'immaginazioni altrui, e più tosto per abbondare in
cautela, che per bisogno, avesse, dico, deciso che bastava
dar una lavata all'assito. Quel volume di roba accatastata
produsse una grand'impressione di spavento nella
moltitudine, per cui un oggetto diventa così facilmente
un argomento. Si disse e si credette generalmente che
706
fossero state unte in duomo tutte le panche, le pareti, e
fin le corde delle campane. Né si disse soltanto allora:
tutte le memorie de' contemporanei che parlano di quel
fatto (alcune scritte molt'anni dopo), ne parlano con
ugual sicurezza: e la storia sincera di esso, bisognerebbe
indovinarla, se non si trovasse in una lettera del tribunale
della sanità al governatore, che si conserva nell'archivio
detto di san Fedele; dalla quale l'abbiamo cavata, e
della quale sono le parole che abbiam messe in corsivo.
La mattina seguente, un nuovo e più strano, più significante
spettacolo colpì gli occhi e le menti de' cittadini.
In ogni parte della città, si videro le porte delle case e le
muraglie, per lunghissimi tratti, intrise di non so che sudiceria,
giallognola, biancastra, sparsavi come con delle
spugne. O sia stato un gusto sciocco di far nascere uno
spavento più rumoroso e più generale, o sia stato un più
reo disegno d'accrescer la pubblica confusione, o non
saprei che altro; la cosa è attestata di maniera, che ci
parrebbe men ragionevole l'attribuirla a un sogno di
molti, che al fatto d'alcuni: fatto, del resto, che non sarebbe
stato, né il primo né l'ultimo di tal genere. Il Ripamonti,
che spesso, su questo particolare dell'unzioni, deride,
e più spesso deplora la credulità popolare, qui afferma
d'aver veduto quell'impiastramento, e lo descrive
(...et nos quoque ivimus visere. Maculae erant sparsim
inaequaliterque manantes, veluti si quis haustam spongia
saniem adspersisset, impressissetve parieti et ianuae
passim ostiaque aedium eadem adspergine contaminata
cernebantur. Pag. 75.). Nella lettera sopraccitata, i si-
707
gnori della Sanità raccontan la cosa ne' medesimi termini;
parlan di visite, d'esperimenti fatti con quella materia
sopra de' cani, e senza cattivo effetto; aggiungono, esser
loro opinione, che cotale temerità sia più tosto proceduta
da insolenza, che da fine scelerato: pensiero che indica
in loro, fino a quel tempo, pacatezza d'animo bastante
per non vedere ciò che non ci fosse stato. L'altre memorie
contemporanee, raccontando la cosa, accennano anche,
essere stata, sulle prime, opinion di molti, che fosse
fatta per burla, per bizzarria; nessuna parla di nessuno
che la negasse; e n'avrebbero parlato certamente, se ce
ne fosse stati; se non altro, per chiamarli stravaganti. Ho
creduto che non fosse fuor di proposito il riferire e il
mettere insieme questi particolari, in parte poco noti, in
parte affatto ignorati, d'un celebre delirio; perché, negli
errori e massime negli errori di molti, ciò che è più interessante
e più utile a osservarsi, mi pare che sia appunto
la strada che hanno fatta, l'apparenze, i modi con cui
hanno potuto entrar nelle menti, e dominarle.
La città già agitata ne fu sottosopra: i padroni delle
case, con paglia accesa, abbruciacchiavano gli spazi
unti; i passeggieri si fermavano, guardavano, inorridivano,
fremevano. I forestieri, sospetti per questo solo, e
che allora si conoscevan facilmente al vestiario, venivano
arrestati nelle strade dal popolo, e condotti alla giustizia.
Si fecero interrogatòri, esami d'arrestati, d'arrestatori,
di testimoni; non si trovò reo nessuno: le menti erano
ancor capaci di dubitare, d'esaminare, d'intendere. Il
tribunale della sanità pubblicò una grida, con la quale
708
prometteva premio e impunità a chi mettesse in chiaro
l'autore o gli autori del fatto. Ad ogni modo non parendoci
conueniente, dicono que' signori nella citata lettera,
che porta la data del 21 di maggio, ma che fu evidentemente
scritta il 19, giorno segnato nella grida stampata,
che questo delitto in qualsiuoglia modo resti impunito,
massime in tempo tanto pericoloso e sospettoso, per
consolatione e quiete di questo Popolo, e per cauare indicio
del fatto, habbiamo oggi publicata grida, etc. Nella
grida stessa però, nessun cenno, almen chiaro, di quella
ragionevole e acquietante congettura, che partecipavano
al governatore: silenzio che accusa a un tempo una preoccupazione
furiosa nel popolo, e in loro una condiscendenza,
tanto più biasimevole, quanto più poteva esser
perniciosa.
Mentre il tribunale cercava, molti nel pubblico, come
accade, avevan già trovato. Coloro che credevano esser
quella un'unzione velenosa, chi voleva che la fosse una
vendetta di don Gonzalo Fernandez de Cordova, per
gl'insulti ricevuti nella sua partenza, chi un ritrovato del
cardinal di Richelieu, per spopolar Milano, e impadronirsene
senza fatica; altri, e non si sa per quali ragioni,
ne volevano autore il conte di Collalto, Wallenstein,
questo, quell'altro gentiluomo milanese. Non mancavan,
come abbiam detto, di quelli che non vedevano in quel
fatto altro che uno sciocco scherzo, e l'attribuivano a
scolari, a signori, a ufiziali che s'annoiassero all'assedio
di Casale. Il non veder poi, come si sarà temuto, che ne
seguisse addirittura un infettamento, un eccidio univer-
709
sale, fu probabilmente cagione che quel primo spavento
s'andasse per allora acquietando, e la cosa fosse o paresse
messa in oblìo.
C'era, del resto, un certo numero di persone non ancora
persuase che questa peste ci fosse. E perché, tanto nel
lazzeretto, come per la città, alcuni pur ne guarivano, "si
diceua" (gli ultimi argomenti d'una opinione battuta dall'evidenza
son sempre curiosi a sapersi), "si diceua dalla
plebe, et ancora da molti medici partiali, non essere vera
peste, perché tutti sarebbero morti" (Tadino, pag. 93.).
Per levare ogni dubbio, trovò il tribunale della sanità un
espediente proporzionato al bisogno, un modo di parlare
agli occhi, quale i tempi potevano richiederlo o suggerirlo.
In una delle feste della Pentecoste, usavano i cittadini
di concorrere al cimitero di San Gregorio, fuori di
Porta Orientale, a pregar per i morti dell'altro contagio,
ch'eran sepolti là; e, prendendo dalla divozione opportunità
di divertimento e di spettacolo, ci andavano, ognuno
più in gala che potesse. Era in quel giorno morta di
peste, tra gli altri, un'intera famiglia. Nell'ora del maggior
concorso, in mezzo alle carrozze, alla gente a cavallo,
e a piedi, i cadaveri di quella famiglia furono, d'ordine
della Sanità, condotti al cimitero suddetto, sur un carro,
ignudi, affinché la folla potesse vedere in essi il marchio
manifesto della pestilenza. Un grido di ribrezzo, di
terrore, s'alzava per tutto dove passava il carro; un lungo
mormorìo regnava dove era passato; un altro mormorìo
lo precorreva. La peste fu più creduta: ma del resto andava
acquistandosi fede da sé, ogni giorno più; e quella
710
riunione medesima non dové servir poco a propagarla.
In principio dunque, non peste, assolutamente no, per
nessun conto: proibito anche di proferire il vocabolo.
Poi, febbri pestilenziali: l'idea s'ammette per isbieco in
un aggettivo. Poi, non vera peste, vale a dire peste sì,
ma in un certo senso; non peste proprio, ma una cosa
alla quale non si sa trovare un altro nome. Finalmente,
peste senza dubbio, e senza contrasto: ma già ci s'è attaccata
un'altra idea, l'idea del venefizio e del malefizio,
la quale altera e confonde l'idea espressa dalla parola
che non si può più mandare indietro.
Non è, credo, necessario d'esser molto versato nella
storia dell'idee e delle parole, per vedere che molte hanno
fatto un simil corso. Per grazia del cielo, che non
sono molte quelle d'una tal sorte, e d'una tale importanza,
e che conquistino la loro evidenza a un tal prezzo, e
alle quali si possano attaccare accessòri d'un tal genere.
Si potrebbe però, tanto nelle cose piccole, come nelle
grandi, evitare, in gran parte, quel corso così lungo e
così storto, prendendo il metodo proposto da tanto tempo,
d'osservare, ascoltare, paragonare, pensare, prima di
parlare.
Ma parlare, questa cosa così sola, è talmente più facile
di tutte quell'altre insieme, che anche noi, dico noi uomini
in generale, siamo un po' da compatire.
711
CAPITOLO XXXII
Divenendo sempre più difficile il supplire all'esigenze
dolorose della circostanza, era stato, il 4 di maggio, deciso
nel consiglio de' decurioni, di ricorrer per aiuto al
governatore. E, il 22, furono spediti al campo due di
quel corpo, che gli rappresentassero i guai e le strettezze
della città: le spese enormi, le casse vote, le rendite degli
anni avvenire impegnate, le imposte correnti non pagate,
per la miseria generale, prodotta da tante cause, e
dal guasto militare in ispecie; gli mettessero in considerazione
che, per leggi e consuetudini non interrotte, e
per decreto speciale di Carlo V, le spese della peste dovevan
essere a carico del fisco: in quella del 1576 avere
il governatore, marchese d'Ayamonte, non solo sospese
tutte le imposizioni camerali, ma data alla città una sovvenzione
di quaranta mila scudi della stessa Camera;
chiedessero finalmente quattro cose: che l'imposizioni
fossero sospese, come s'era fatto allora; la Camera desse
danari; il governatore informasse il re, delle miserie della
città e della provincia; dispensasse da nuovi alloggiamenti
militari il paese già rovinato dai passati. Il governatore
scrisse in risposta condoglianze, e nuove esortazioni:
dispiacergli di non poter trovarsi nella città, per
impiegare ogni sua cura in sollievo di quella; ma sperare
712
che a tutto avrebbe supplito lo zelo di que' signori: questo
essere il tempo di spendere senza risparmio, d'ingegnarsi
in ogni maniera. In quanto alle richieste espresse,
proueeré en el mejor modo que el tiempo y necesidades
presentes permitieren. E sotto, un girigogolo, che voleva
dire Ambrogio Spinola, chiaro come le sue promesse. Il
gran cancelliere Ferrer gli scrisse che quella risposta era
stata letta dai decurioni, con gran desconsuelo; ci furono
altre andate e venute, domande e risposte; ma non trovo
che se ne venisse a più strette conclusioni. Qualche tempo
dopo, nel colmo della peste, il governatore trasferì,
con lettere patenti, la sua autorità a Ferrer medesimo,
avendo lui, come scrisse, da pensare alla guerra. La quale,
sia detto qui incidentemente, dopo aver portato via,
senza parlar de' soldati, un milion di persone, a dir poco,
per mezzo del contagio, tra la Lombardia, il Veneziano,
il Piemonte, la Toscana, e una parte della Romagna;
dopo aver desolati, come s'è visto di sopra, i luoghi per
cui passò, e figuratevi quelli dove fu fatta; dopo la presa
e il sacco atroce di Mantova; finì con riconoscerne tutti
il nuovo duca, per escludere il quale la guerra era stata
intrapresa. Bisogna però dire che fu obbligato a cedere
al duca di Savoia un pezzo del Monferrato, della rendita
di quindici mila scudi, e a Ferrante duca di Guastalla altre
terre, della rendita di sei mila; e che ci fu un altro
trattato a parte e segretissimo, col quale il duca di Savoia
suddetto cedé Pinerolo alla Francia: trattato eseguito
qualche tempo dopo, sott'altri pretesti, e a furia di furberie.
713
Insieme con quella risoluzione, i decurioni ne avevan
presa un'altra: di chiedere al cardinale arcivescovo, che
si facesse una processione solenne, portando per la città
il corpo di san Carlo.
Il buon prelato rifiutò, per molte ragioni. Gli dispiaceva
quella fiducia in un mezzo arbitrario, e temeva che,
se l'effetto non avesse corrisposto, come pure temeva, la
fiducia si cambiasse in iscandolo (Memoria delle cose
notabili successe in Milano intorno al mal contaggioso
l'anno 1630, ec. raccolte da D. Pio la Croce, Milano,
1730. È tratta evidentemente da scritto inedito d'autore
vissuto al tempo della pestilenza: se pure non è una
semplice edizione, piuttosto che una nuova compilazione.).
Temeva di più, che, se pur c'era di questi untori, la
processione fosse un'occasion troppo comoda al delitto:
se non ce n'era, il radunarsi tanta gente non poteva che
spander sempre più il contagio: pericolo ben più reale
(Si unguenta scelerata et unctores in urbe essent... Si
non essent... Certiusque adeo malum. Ripamonti, pag
185.). Ché il sospetto sopito dell'unzioni s'era intanto ridestato,
più generale e più furioso di prima.
S'era visto di nuovo, o questa volta era parso di vedere,
unte muraglie, porte d'edifizi pubblici, usci di case,
martelli. Le nuove di tali scoperte volavan di bocca in
bocca; e, come accade più che mai, quando gli animi
son preoccupati, il sentire faceva l'effetto del vedere. Gli
animi, sempre più amareggiati dalla presenza de' mali,
irritati dall'insistenza del pericolo, abbracciavano più
volentieri quella credenza: ché la collera aspira a punire:
714
e, come osservò acutamente, a questo stesso proposito,
un uomo d'ingegno (P. Verri, Osservazioni sulla tortura:
Scrittori italiani d'economia politica: parte moderna,
tom. 17, pag. 203.), le piace più d'attribuire i mali a una
perversità umana, contro cui possa far le sue vendette,
che di riconoscerli da una causa, con la quale non ci sia
altro da fare che rassegnarsi. Un veleno squisito, istantaneo,
penetrantissimo, eran parole più che bastanti a spiegar
la violenza, e tutti gli accidenti più oscuri e disordinati
del morbo. Si diceva composto, quel veleno, di rospi,
di serpenti, di bava e di materia d'appestati, di peggio,
di tutto ciò che selvagge e stravolte fantasie sapessero
trovar di sozzo e d'atroce. Vi s'aggiunsero poi le
malìe, per le quali ogni effetto diveniva possibile, ogni
obiezione perdeva la forza, si scioglieva ogni difficoltà.
Se gli effetti non s'eran veduti subito dopo quella prima
unzione, se ne capiva il perché; era stato un tentativo
sbagliato di venefici ancor novizi: ora l'arte era perfezionata,
e le volontà più accanite nell'infernale proposito.
Ormai chi avesse sostenuto ancora ch'era stata una burla,
chi avesse negata l'esistenza d'una trama, passava per
cieco, per ostinato; se pur non cadeva in sospetto d'uomo
interessato a stornar dal vero l'attenzion del pubblico,
di complice, d'untore: il vocabolo fu ben presto comune,
solenne, tremendo. Con una tal persuasione che
ci fossero untori, se ne doveva scoprire, quasi infallibilmente:
tutti gli occhi stavano all'erta; ogni atto poteva
dar gelosia. E la gelosia diveniva facilmente certezza, la
certezza furore.
715
Due fatti ne adduce in prova il Ripamonti, avvertendo
d'averli scelti, non come i più atroci tra quelli che seguivano
giornalmente, ma perché dell'uno e dell'altro era
stato pur troppo testimonio.
Nella chiesa di sant'Antonio, un giorno di non so quale
solennità, un vecchio più che ottuagenario, dopo aver
pregato alquanto inginocchioni, volle mettersi a sedere;
e prima, con la cappa, spolverò la panca. – Quel vecchio
unge le panche! – gridarono a una voce alcune donne
che vider l'atto. La gente che si trovava in chiesa (in
chiesa!), fu addosso al vecchio; lo prendon per i capelli,
bianchi com'erano; lo carican di pugni e di calci; parte
lo tirano, parte lo spingon fuori; se non lo finirono, fu
per istrascinarlo, così semivivo, alla prigione, ai giudici,
alle torture. "Io lo vidi mentre lo strascinavan così, –
dice il Ripamonti: – e non ne seppi più altro: credo bene
che non abbia potuto sopravvivere più di qualche momento".
L'altro caso (e seguì il giorno dopo) fu ugualmente
strano, ma non ugualmente funesto. Tre giovani compagni
francesi, un letterato, un pittore, un meccanico, venuti
per veder l'Italia, per istudiarvi le antichità, e per
cercarvi occasion di guadagno, s'erano accostati a non
so qual parte esterna del duomo, e stavan lì guardando
attentamente. Uno che passava, li vede e si ferma; gli
accenna a un altro, ad altri che arrivano: si formò un
crocchio, a guardare, a tener d'occhio coloro, che il vestiario,
la capigliatura, le bisacce, accusavano di stranieri
e, quel ch'era peggio, di francesi. Come per accertarsi
716
ch'era marmo, stesero essi la mano a toccare. Bastò. Furono
circondati, afferrati, malmenati, spinti, a furia di
percosse, alle carceri. Per buona sorte, il palazzo di giustizia
è poco lontano dal duomo; e, per una sorte ancor
più felice, furon trovati innocenti, e rilasciati.
Né tali cose accadevan soltanto in città: la frenesia
s'era propagata come il contagio. Il viandante che fosse
incontrato da de' contadini, fuor della strada maestra, o
che in quella si dondolasse a guardar in qua e in là, o si
buttasse giù per riposarsi; lo sconosciuto a cui si trovasse
qualcosa di strano, di sospetto nel volto, nel vestito,
erano untori: al primo avviso di chi si fosse, al grido
d'un ragazzo, si sonava a martello, s'accorreva; gl'infelici
eran tempestati di pietre, o, presi, venivan menati, a
furia di popolo, in prigione. Così il Ripamonti medesimo.
E la prigione, fino a un certo tempo, era un porto di
salvamento.
Ma i decurioni, non disanimati dal rifiuto del savio
prelato, andavan replicando le loro istanze, che il voto
pubblico secondava rumorosamente. Federigo resistette
ancor qualche tempo, cercò di convincerli; questo è
quello che poté il senno d'un uomo, contro la forza de'
tempi, e l'insistenza di molti. In quello stato d'opinioni,
con l'idea del pericolo, confusa com'era allora, contrastata,
ben lontana dall'evidenza che ci si trova ora, non è
difficile a capire come le sue buone ragioni potessero,
anche nella sua mente, esser soggiogate dalle cattive degli
altri. Se poi, nel ceder che fece, avesse o non avesse
parte un po' di debolezza della volontà, sono misteri del
717
cuore umano. Certo, se in alcun caso par che si possa
dare in tutto l'errore all'intelletto, e scusarne la coscienza,
è quando si tratti di que' pochi (e questo fu ben del
numero), nella vita intera de' quali apparisca un ubbidir
risoluto alla coscienza, senza riguardo a interessi temporali
di nessun genere. Al replicar dell'istanze, cedette
egli dunque, acconsentì che si facesse la processione,
acconsentì di più al desiderio, alla premura generale,
che la cassa dov'eran rinchiuse le reliquie di san Carlo,
rimanesse dopo esposta, per otto giorni, sull'altar maggiore
del duomo.
Non trovo che il tribunale della sanità, né altri, facessero
rimostranza né opposizione di sorte alcuna. Soltanto,
il tribunale suddetto ordinò alcune precauzioni che,
senza riparare al pericolo, ne indicavano il timore. Prescrisse
più strette regole per l'entrata delle persone in
città; e, per assicurarne l'esecuzione, fece star chiuse le
porte: come pure, affine d'escludere, per quanto fosse
possibile, dalla radunanza gli infetti e i sospetti, fece inchiodar
gli usci delle case sequestrate: le quali, per
quanto può valere, in un fatto di questa sorte, la semplice
affermazione d'uno scrittore, e d'uno scrittore di quel
tempo, eran circa cinquecento (Alleggiamento dello Stato
di Milano etc. di C. G. Cavatio della Somaglia. Milano,
1653, pag. 482.).
Tre giorni furono spesi in preparativi: l'undici di giugno,
ch'era il giorno stabilito, la processione uscì, sull'alba,
dal duomo. Andava dinanzi una lunga schiera di
popolo, donne la più parte, coperte il volto d'ampi zen-
718
dali, molte scalze, e vestite di sacco. Venivan poi l'arti,
precedute da' loro gonfaloni, le confraternite, in abiti
vari di forme e di colori; poi le fraterie, poi il clero secolare,
ognuno con l'insegne del grado, e con una candela
o un torcetto in mano. Nel mezzo, tra il chiarore di più
fitti lumi, tra un rumor più alto di canti, sotto un ricco
baldacchino, s'avanzava la cassa, portata da quattro canonici,
parati in gran pompa, che si cambiavano ogni
tanto. Dai cristalli traspariva il venerato cadavere, vestito
di splendidi abiti pontificali, e mitrato il teschio; e
nelle forme mutilate e scomposte, si poteva ancora distinguere
qualche vestigio dell'antico sembiante, quale
lo rappresentano l'immagini, quale alcuni si ricordavan
d'averlo visto e onorato in vita. Dietro la spoglia del
morto pastore (dice il Ripamonti, da cui principalmente
prendiamo questa descrizione), e vicino a lui, come di
meriti e di sangue e di dignità, così ora anche di persona,
veniva l'arcivescovo Federigo. Seguiva l'altra parte
del clero; poi i magistrati, con gli abiti di maggior cerimonia;
poi i nobili, quali vestiti sfarzosamente, come a
dimostrazione solenne di culto, quali, in segno di penitenza,
abbrunati, o scalzi e incappati, con la buffa sul
viso; tutti con torcetti. Finalmente una coda d'altro popolo
misto.
Tutta la strada era parata a festa; i ricchi avevan cavate
fuori le suppellettili più preziose; le facciate delle
case povere erano state ornate da de' vicini benestanti, o
a pubbliche spese; dove in luogo di parati, dove sopra i
parati, c'eran de' rami fronzuti; da ogni parte pendevano
719
quadri, iscrizioni, imprese; su' davanzali delle finestre
stavano in mostra vasi, anticaglie, rarità diverse; per tutto
lumi. A molte di quelle finestre, infermi sequestrati
guardavan la processione, e l'accompagnavano con le
loro preci. L'altre strade, mute, deserte; se non che alcuni,
pur dalle finestre, tendevan l'orecchio al ronzìo vagabondo;
altri, e tra questi si videro fin delle monache,
eran saliti sui tetti, se di lì potessero veder da lontano
quella cassa, il corteggio, qualche cosa.
La processione passò per tutti i quartieri della città: a
ognuno di que' crocicchi, o piazzette, dove le strade
principali sboccan ne' borghi, e che allora serbavano
l'antico nome di carrobi, ora rimasto a uno solo, si faceva
una fermata, posando la cassa accanto alla croce che
in ognuno era stata eretta da san Carlo, nella peste antecedente,
e delle quali alcune sono tuttavia in piedi: di
maniera che si tornò in duomo un pezzo dopo il mezzogiorno.
Ed ecco che, il giorno seguente, mentre appunto regnava
quella presontuosa fiducia, anzi in molti una fanatica
sicurezza che la processione dovesse aver troncata
la peste, le morti crebbero, in ogni classe, in ogni parte
della città, a un tal eccesso, con un salto così subitaneo,
che non ci fu chi non ne vedesse la causa, o l'occasione,
nella processione medesima. Ma, oh forze mirabili
e dolorose d'un pregiudizio generale! non già al trovarsi
insieme tante persone, e per tanto tempo, non all'infinita
moltiplicazione de' contatti fortuiti, attribuivano
i più quell'effetto; l'attribuivano alla facilità che gli
720
untori ci avessero trovata d'eseguire in grande il loro
empio disegno. Si disse che, mescolati nella folla, avessero
infettati col loro unguento quanti più avevan potuto.
Ma siccome questo non pareva un mezzo bastante,
né appropriato a una mortalità così vasta, e così diffusa
in ogni classe di persone; siccome, a quel che pare, non
era stato possibile all'occhio così attento, e pur così travedente,
del sospetto, di scorgere untumi, macchie di
nessuna sorte, su' muri, né altrove; così si ricorse, per la
spiegazion del fatto, a quell'altro ritrovato, già vecchio,
e ricevuto allora nella scienza comune d'Europa, delle
polveri venefiche e malefiche; si disse che polveri tali,
sparse lungo la strada, e specialmente ai luoghi delle
fermate, si fossero attaccate agli strascichi de' vestiti, e
tanto più ai piedi, che in gran numero erano quel giorno
andati in giro scalzi. "Vide pertanto, – dice uno scrittore
contemporaneo (Agostino Lampugnano; La pestilenza
seguita in Milano, l'anno 1630. Milano 1634, pag. 44.),
– l'istesso giorno della processione, la pietà cozzar con
l'empietà, la perfidia con la sincerità, la perdita con l'acquisto".
Ed era in vece il povero senno umano che cozzava
co' fantasmi creati da sé.
Da quel giorno, la furia del contagio andò sempre crescendo:
in poco tempo, non ci fu quasi più casa che non
fosse toccata: in poco tempo la popolazione del lazzeretto,
al dir del Somaglia citato di sopra, montò da duemila
a dodici mila: più tardi, al dir di quasi tutti, arrivò fino a
sedici mila. Il 4 di luglio, come trovo in un'altra lettera
de' conservatori della sanità al governatore, la mortalità
721
giornaliera oltrepassava i cinquecento. Più innanzi, e nel
colmo, arrivò, secondo il calcolo più comune, a mille
dugento, mille cinquecento; e a più di tremila cinquecento,
se vogliam credere al Tadino. Il quale anche afferma
che, "per le diligenze fatte", dopo la peste, si trovò
la popolazion di Milano ridotta a poco più di sessantaquattro
mila anime, e che prima passava le dugento
cinquanta mila. Secondo il Ripamonti, era di sole dugento
mila: de' morti, dice che ne risultava cento quaranta
mila da' registri civici, oltre quelli di cui non si
poté tener conto. Altri dicon più o meno, ma ancor più a
caso.
Si pensi ora in che angustie dovessero trovarsi i decurioni,
addosso ai quali era rimasto il peso di provvedere
alle pubbliche necessità, di riparare a ciò che c'era di riparabile
in un tal disastro. Bisognava ogni giorno sostituire,
ogni giorno aumentare serventi pubblici di varie
specie: monatti, apparitori, commissari. I primi erano
addetti ai servizi più penosi e pericolosi della pestilenza:
levar dalle case, dalle strade, dal lazzeretto, i cadaveri;
condurli sui carri alle fosse, e sotterrarli; portare o guidare
al lazzeretto gl'infermi, e governarli; bruciare, purgare
la roba infetta e sospetta. Il nome, vuole il Ripamonti
che venga dal greco monos; Gaspare Bugatti (in
una descrizion della peste antecedente), dal latino monere;
ma insieme dubita, con più ragione, che sia parola tedesca,
per esser quegli uomini arrolati la più parte nella
Svizzera e ne' Grigioni. Né sarebbe infatti assurdo il crederlo
una troncatura del vocabolo monathlich (mensua-
722
le); giacché, nell'incertezza di quanto potesse durare il
bisogno, è probabile che gli accordi non fossero che di
mese in mese. L'impiego speciale degli apparitori era di
precedere i carri, avvertendo, col suono d'un campanello,
i passeggieri, che si ritirassero. I commissari regolavano
gli uni e gli altri, sotto gli ordini immediati del tribunale
della sanità. Bisognava tener fornito il lazzeretto
di medici, di chirurghi, di medicine, di vitto, di tutti gli
attrezzi d'infermeria; bisognava trovare e preparar nuovo
alloggio per gli ammalati che sopraggiungevano ogni
giorno. Si fecero a quest'effetto costruire in fretta capanne
di legno e di paglia nello spazio interno del lazzeretto;
se ne piantò un nuovo, tutto di capanne, cinto da un
semplice assito, e capace di contener quattromila persone.
E non bastando, ne furon decretati due altri; ci si
mise anche mano; ma, per mancanza di mezzi d'ogni genere,
rimasero in tronco. I mezzi, le persone, il coraggio,
diminuivano di mano in mano che il bisogno cresceva.
E non solo l'esecuzione rimaneva sempre addietro de'
progetti e degli ordini; non solo, a molte necessità, pur
troppo riconosciute, si provvedeva scarsamente, anche
in parole; s'arrivò a quest'eccesso d'impotenza e di disperazione,
che a molte, e delle più pietose, come delle
più urgenti, non si provvedeva in nessuna maniera. Moriva,
per esempio, d'abbandono una gran quantità di
bambini, ai quali eran morte le madri di peste: la Sanità
propose che s'istituisse un ricovero per questi e per le
partorienti bisognose, che qualcosa si facesse per loro; e
non poté ottener nulla. "Si doueua non di meno, – dice il
723
Tadino, – compatire ancora alli Decurioni della Città, li
quali si trouauano afflitti, mesti et lacerati dalla Soldatesca
senza regola, et rispetto alcuno; come molto meno
nell'infelice Ducato, atteso che aggiutto alcuno, né
prouisione si poteua hauere dal Gouernatore, se non che
si trouaua tempo di guerra, et bisognaua trattar bene li
Soldati" (Pag. 117.). Tanto importava il prender Casale!
Tanto par bella la lode del vincere, indipendentemente
dalla cagione, dallo scopo per cui si combatta!
Così pure, trovandosi colma di cadaveri un'ampia, ma
unica fossa, ch'era stata scavata vicino al lazzeretto; e rimanendo,
non solo in quello, ma in ogni parte della città,
insepolti i nuovi cadaveri, che ogni giorno eran di
più, i magistrati, dopo avere invano cercato braccia per
il tristo lavoro, s'eran ridotti a dire di non saper più che
partito prendere. Né si vede come sarebbe andata a finire,
se non veniva un soccorso straordinario. Il presidente
della Sanità ricorse, per disperato, con le lacrime agli
occhi, a que' due bravi frati che soprintendevano al lazzeretto;
e il padre Michele s'impegnò a dargli, in capo a
quattro giorni, sgombra la città di cadaveri; in capo a
otto, aperte fosse sufficienti, non solo al bisogno presente,
ma a quello che si potesse preveder di peggio nell'avvenire.
Con un frate compagno, e con persone del tribunale,
dategli dal presidente, andò fuor della città, in cerca
di contadini; e, parte con l'autorità del tribunale, parte
con quella dell'abito e delle sue parole, ne raccolse circa
dugento, ai quali fece scavar tre grandissime fosse; spedì
poi dal lazzeretto monatti a raccogliere i morti; tanto
724
che, il giorno prefisso, la sua promessa si trovò adempita.
Una volta, il lazzeretto rimase senza medici; e, con
offerte di grosse paghe e d'onori, a fatica e non subito,
se ne poté avere; ma molto men del bisogno. Fu spesso
lì lì per mancare affatto di viveri, a segno di temere che
ci s'avesse a morire anche di fame; e più d'una volta,
mentre non si sapeva più dove batter la testa per trovare
il bisognevole, vennero a tempo abbondanti sussidi, per
inaspettato dono di misericordia privata: ché, in mezzo
allo stordimento generale, all'indifferenza per gli altri,
nata dal continuo temer per sé, ci furono degli animi
sempre desti alla carità, ce ne furon degli altri in cui la
carità nacque al cessare d'ogni allegrezza terrena; come,
nella strage e nella fuga di molti a cui toccava di soprintendere
e di provvedere, ce ne furono alcuni, sani sempre
di corpo, e saldi di coraggio al loro posto: ci furon
pure altri che, spinti dalla pietà, assunsero e sostennero
virtuosamente le cure a cui non eran chiamati per impiego.
Dove spiccò una più generale e più pronta e costante
fedeltà ai doveri difficili della circostanza, fu negli ecclesiastici.
Ai lazzeretti, nella città, non mancò mai la
loro assistenza: dove si pativa, ce n'era; sempre si videro
mescolati, confusi co' languenti, co' moribondi, languenti
e moribondi qualche volta loro medesimi; ai soccorsi
spirituali aggiungevano, per quanto potessero, i temporali;
prestavano ogni servizio che richiedessero le circostanze.
Più di sessanta parrochi, della città solamente,
725
moriron di contagio: gli otto noni, all'incirca.
Federigo dava a tutti, com'era da aspettarsi da lui, incitamento
ed esempio. Mortagli intorno quasi tutta la famiglia
arcivescovile, e facendogli istanza parenti, alti
magistrati, principi circonvicini, che s'allontanasse dal
pericolo, ritirandosi in qualche villa, rigettò un tal consiglio,
e resistette all'istanze, con quell'animo, con cui
scriveva ai parrochi: "siate disposti ad abbandonar questa
vita mortale, piuttosto che questa famiglia, questa figliolanza
nostra: andate con amore incontro alla peste,
come a un premio, come a una vita, quando ci sia da
guadagnare un'anima a Cristo" (Ripamonti, pag. 164.).
Non trascurò quelle cautele che non gl'impedissero di
fare il suo dovere (sulla qual cosa diede anche istruzioni
e regole al clero); e insieme non curò il pericolo, né parve
che se n'avvedesse, quando, per far del bene, bisognava
passar per quello. Senza parlare degli ecclesiastici,
coi quali era sempre per lodare e regolare il loro zelo,
per eccitare chiunque di loro andasse freddo nel lavoro,
per mandarli ai posti dove altri eran morti, volle che fosse
aperto l'adito a chiunque avesse bisogno di lui. Visitava
i lazzeretti, per dar consolazione agl'infermi, e per
animare i serventi; scorreva la città, portando soccorsi ai
poveri sequestrati nelle case, fermandosi agli usci, sotto
le finestre, ad ascoltare i loro lamenti, a dare in cambio
parole di consolazione e di coraggio. Si cacciò in somma
e visse nel mezzo della pestilenza, maravigliato anche
lui alla fine, d'esserne uscito illeso.
Così, ne' pubblici infortuni, e nelle lunghe perturba-
726
zioni di quel qual si sia ordine consueto, si vede sempre
un aumento, una sublimazione di virtù; ma, pur troppo,
non manca mai insieme un aumento, e d'ordinario ben
più generale, di perversità. E questo pure fu segnalato. I
birboni che la peste risparmiava e non atterriva, trovarono
nella confusion comune, nel rilasciamento d'ogni forza
pubblica, una nuova occasione d'attività, e una nuova
sicurezza d'impunità a un tempo. Che anzi, l'uso della
forza pubblica stessa venne a trovarsi in gran parte nelle
mani de' peggiori tra loro. All'impiego di monatti e d'apparitori
non s'adattavano generalmente che uomini sui
quali l'attrattiva delle rapine e della licenza potesse più
che il terror del contagio, che ogni naturale ribrezzo.
Erano a costoro prescritte strettissime regole, intimate
severissime pene, assegnati posti, dati per superiori de'
commissari, come abbiam detto; sopra questi e quelli
eran delegati in ogni quartiere, magistrati e nobili, con
l'autorità di provveder sommariamente a ogni occorrenza
di buon governo. Un tal ordin di cose camminò, e
fece effetto, fino a un certo tempo; ma, crescendo, ogni
giorno, il numero di quelli che morivano, di quelli che
andavan via, di quelli che perdevan la testa, venner coloro
a non aver quasi più nessuno che li tenesse a freno;
si fecero, i monatti principalmente, arbitri d'ogni cosa.
Entravano da padroni, da nemici nelle case, e, senza
parlar de' rubamenti, e come trattavano gl'infelici ridotti
dalla peste a passar per tali mani, le mettevano, quelle
mani infette e scellerate, sui sani, figliuoli, parenti, mogli,
mariti, minacciando di strascinarli al lazzeretto, se
727
non si riscattavano, o non venivano riscattati con danari.
Altre volte, mettevano a prezzo i loro servizi, ricusando
di portar via i cadaveri già putrefatti, a meno di tanti
scudi. Si disse (e tra la leggerezza degli uni e la malvagità
degli altri, è ugualmente malsicuro il credere e il
non credere), si disse, e l'afferma anche il Tadino (Pag.
102.), che monatti e apparitori lasciassero cadere apposta
dai carri robe infette, per propagare e mantenere la
pestilenza, divenuta per essi un'entrata, un regno, una
festa. Altri sciagurati, fingendosi monatti, portando un
campanello attaccato a un piede, com'era prescritto a
quelli, per distintivo e per avviso del loro avvicinarsi,
s'introducevano nelle case a farne di tutte le sorte. In alcune,
aperte e vote d'abitanti, o abitate soltanto da qualche
languente, da qualche moribondo, entravan ladri, a
man salva, a saccheggiare: altre venivan sorprese, invase
da birri che facevan lo stesso, e anche cose peggiori.
Del pari con la perversità, crebbe la pazzia: tutti gli
errori già dominanti più o meno, presero dallo sbalordimento,
e dall'agitazione delle menti, una forza straordinaria,
produssero effetti più rapidi e più vasti. E tutti
servirono a rinforzare e a ingrandire quella paura speciale
dell'unzioni, la quale, ne' suoi effetti, ne' suoi sfoghi,
era spesso, come abbiam veduto, un'altra perversità.
L'immagine di quel supposto pericolo assediava e martirizzava
gli animi, molto più che il pericolo reale e presente.
"E mentre, – dice il Ripamonti, – i cadaveri sparsi,
o i mucchi di cadaveri, sempre davanti agli occhi,
sempre tra' piedi, facevano della città tutta come un solo
728
mortorio, c'era qualcosa di più brutto, di più funesto, in
quell'accanimento vicendevole, in quella sfrenatezza e
mostruosità di sospetti... Non del vicino soltanto si prendeva
ombra, dell'amico, dell'ospite; ma que' nomi, que'
vincoli dell'umana carità, marito e moglie, padre e figlio,
fratello e fratello, eran di terrore: e, cosa orribile e
indegna a dirsi! la mensa domestica, il letto nuziale, si
temevano, come agguati, come nascondigli di
venefizio".
La vastità immaginata, la stranezza della trama turbavan
tutti i giudizi, alteravan tutte le ragioni della fiducia
reciproca. Da principio, si credeva soltanto che quei
supposti untori fosser mossi dall'ambizione e dalla cupidigia;
andando avanti, si sognò, si credette che ci fosse
una non so quale voluttà diabolica in quell'ungere, un'attrattiva
che dominasse le volontà. I vaneggiamenti degl'infermi
che accusavan se stessi di ciò che avevan temuto
dagli altri, parevano rivelazioni, e rendevano ogni
cosa, per dir così, credibile d'ognuno. E più delle parole,
dovevan far colpo le dimostrazioni, se accadeva che appestati
in delirio andasser facendo di quegli atti che s'erano
figurati che dovessero fare gli untori: cosa insieme
molto probabile, e atta a dar miglior ragione della persuasion
generale e dell'affermazioni di molti scrittori.
Così, nel lungo e tristo periodo de' processi per stregoneria,
le confessioni, non sempre estorte, degl'imputati,
non serviron poco a promovere e a mantener l'opinione
che regnava intorno ad essa: ché, quando un'opinione
regna per lungo tempo, e in una buona parte del mondo,
729
finisce a esprimersi in tutte le maniere, a tentar tutte l'uscite,
a scorrer per tutti i gradi della persuasione; ed è
difficile che tutti o moltissimi credano a lungo che una
cosa strana si faccia, senza che venga alcuno il quale
creda di farla.
Tra le storie che quel delirio dell'unzioni fece immaginare,
una merita che se ne faccia menzione, per il credito
che acquistò, e per il giro che fece. Si raccontava,
non da tutti nell'istessa maniera (che sarebbe un troppo
singolar privilegio delle favole), ma a un di presso, che
un tale, il tal giorno, aveva visto arrivar sulla piazza del
duomo un tiro a sei, e dentro, con altri, un gran personaggio,
con una faccia fosca e infocata, con gli occhi accesi,
coi capelli ritti, e il labbro atteggiato di minaccia.
Mentre quel tale stava intento a guardare, la carrozza
s'era fermata; e il cocchiere l'aveva invitato a salirvi; e
lui non aveva saputo dir di no. Dopo diversi rigiri, erano
smontati alla porta d'un tal palazzo, dove entrato anche
lui, con la compagnia, aveva trovato amenità e orrori,
deserti e giardini, caverne e sale; e in esse, fantasime sedute
a consiglio. Finalmente, gli erano state fatte vedere
gran casse di danaro, e detto che ne prendesse quanto gli
fosse piaciuto, con questo però, che accettasse un vasetto
d'unguento, e andasse con esso ungendo per la città.
Ma, non avendo voluto acconsentire, s'era trovato, in un
batter d'occhio, nel medesimo luogo dove era stato preso.
Questa storia, creduta qui generalmente dal popolo,
e, al dir del Ripamonti, non abbastanza derisa da qualche
uomo di peso (Apud prudentium plerosque, non si-
730
cuti debuerat irrisa. De Peste etc., pag. 77.), girò per tutta
Italia e fuori. In Germania se ne fece una stampa: l'elettore
arcivescovo di Magonza scrisse al cardinal Federigo,
per domandargli cosa si dovesse credere de' fatti
maravigliosi che si raccontavan di Milano; e n'ebbe in
risposta ch'eran sogni.
D'ugual valore, se non in tutto d'ugual natura, erano i
sogni de' dotti; come disastrosi del pari n'eran gli effetti.
Vedevano, la più parte di loro, l'annunzio e la ragione
insieme de' guai in una cometa apparsa l'anno 1628, e in
una congiunzione di Saturno con Giove, "inclinando, –
scrive il Tadino, – la congiontione sodetta sopra questo
anno 1630, tanto chiara, che ciascun la poteua intendere.
Mortales parat morbos, miranda videntur". Questa predizione,
cavata, dicevano, da un libro intitolato Specchio
degli almanacchi perfetti, stampato in Torino, nel
1623, correva per le bocche di tutti. Un'altra cometa, apparsa
nel giugno dell'anno stesso della peste, si prese per
un nuovo avviso; anzi per una prova manifesta dell'unzioni.
Pescavan ne' libri, e pur troppo ne trovavano in
quantità, esempi di peste, come dicevano, manufatta: citavano
Livio, Tacito, Dione, che dico? Omero e Ovidio,
i molti altri antichi che hanno raccontati o accennati fatti
somiglianti: di moderni ne avevano ancor più in abbondanza.
Citavano cent'altri autori che hanno trattato dottrinalmente,
o parlato incidentemente di veleni, di malìe,
d'unti, di polveri: il Cesalpino, il Cardano, il Grevino, il
Salio, il Pareo, lo Schenchio, lo Zachia e, per finirla,
quel funesto Delrio, il quale, se la rinomanza degli auto-
731
ri fosse in ragione del bene e del male prodotto dalle
loro opere, dovrebb'essere uno de' più famosi; quel Delrio,
le cui veglie costaron la vita a più uomini che l'imprese
di qualche conquistatore: quel Delrio, le cui Disquisizioni
Magiche (il ristretto di tutto ciò che gli uomini
avevano, fino a' suoi tempi, sognato in quella materia),
divenute il testo più autorevole, più irrefragabile,
furono, per più d'un secolo, norma e impulso potente di
legali, orribili, non interrotte carnificine.
Da' trovati del volgo, la gente istruita prendeva ciò
che si poteva accomodar con le sue idee; da' trovati della
gente istruita, il volgo prendeva ciò che ne poteva intendere,
e come lo poteva; e di tutto si formava una
massa enorme e confusa di pubblica follia.
Ma ciò che reca maggior maraviglia, è il vedere i medici,
dico i medici che fin da principio avevan creduta la
peste, dico in ispecie il Tadino, il quale l'aveva pronosticata,
vista entrare, tenuta d'occhio, per dir così, nel suo
progresso, il quale aveva detto e predicato che l'era peste,
e s'attaccava col contatto, che non mettendovi riparo,
ne sarebbe infettato tutto il paese, vederlo poi, da
questi effetti medesimi cavare argomento certo dell'unzioni
venefiche e malefiche; lui che in quel Carlo Colonna,
il secondo che morì di peste in Milano, aveva notato
il delirio come un accidente della malattia, vederlo
poi addurre in prova dell'unzioni e della congiura diabolica,
un fatto di questa sorte: che due testimoni deponevano
d'aver sentito raccontare da un loro amico infermo,
come, una notte, gli eran venute persone in camera, a
732
esibirgli la guarigione e danari, se avesse voluto unger
le case del contorno; e come al suo rifiuto quelli se n'erano
andati, e in loro vece, era rimasto un lupo sotto il
letto, e tre gattoni sopra, "che sino al far del giorno vi
dimororno" (Pag. 123, 124.).
Se fosse stato uno solo che connettesse così, si dovrebbe
dire che aveva una testa curiosa; o piuttosto non
ci sarebbe ragion di parlarne; ma siccome eran molti,
anzi quasi tutti, così è storia dello spirito umano, e dà
occasion d'osservare quanto una serie ordinata e ragionevole
d'idee possa essere scompigliata da un'altra serie
d'idee, che ci si getti a traverso. Del resto, quel Tadino
era qui uno degli uomini più riputati del suo tempo.
Due illustri e benemeriti scrittori hanno affermato che
il cardinal Federigo dubitasse del fatto dell'unzioni (Muratori;
Del governo della peste, Modena, 1714, pag. 117.
– P. Verri; opuscolo citato, pag. 261.). Noi vorremmo
poter dare a quell'inclita e amabile memoria una lode
ancor più intera, e rappresentare il buon prelato, in questo,
come in tant'altre cose, superiore alla più parte de'
suoi contemporanei, ma siamo in vece costretti di notar
di nuovo in lui un esempio della forza d'un'opinione comune
anche sulle menti più nobili. S'è visto, almeno da
quel che ne dice il Ripamonti, come da principio, veramente
stesse in dubbio: ritenne poi sempre che in quell'opinione
avesse gran parte la credulità, l'ignoranza, la
paura, il desiderio di scusarsi d'aver così tardi riconosciuto
il contagio, e pensato a mettervi riparo; che molto
ci fosse d'esagerato, ma insieme, che qualche cosa ci
733
fosse di vero. Nella biblioteca ambrosiana si conserva
un'operetta scritta di sua mano intorno a quella peste; e
questo sentimento c'è accennato spesso, anzi una volta
enunciato espressamente. "Era opinion comune, – dice a
un di presso, – che di questi unguenti se ne componesse
in vari luoghi, e che molte fossero l'arti di metterlo in
opera: delle quali alcune ci paion vere, altre inventate"
(Ecco le sue parole: Unguenta uero haec aiebant componi
conficique multifariam, fraudisque uias fuisse complures;
quarum sane fraudum, et artium aliis quidem assentimur,
alias uero fictas fuisse comentitiasque arbitramur.
De pestilentia quae Mediolani anno 1630 magnam
stragem edidit. Cap. V.).
Ci furon però di quelli che pensarono fino alla fine, e
fin che vissero, che tutto fosse immaginazione: e lo sappiamo,
non da loro, ché nessuno fu abbastanza ardito
per esporre al pubblico un sentimento così opposto a
quello del pubblico; lo sappiamo dagli scrittori che lo
deridono o lo riprendono o lo ribattono, come un pregiudizio
d'alcuni, un errore che non s'attentava di venire a
disputa palese, ma che pur viveva; lo sappiamo anche da
chi ne aveva notizia per tradizione. "Ho trovato gente
savia in Milano, – dice il buon Muratori, nel luogo sopraccitato,
– che aveva buone relazioni dai loro maggiori,
e non era molto persuasa che fosse vero il fatto di
quegli unti velenosi". Si vede ch'era uno sfogo segreto
della verità, una confidenza domestica: il buon senso
c'era; ma se ne stava nascosto, per paura del senso comune.
734
I magistrati, scemati ogni giorno, e sempre più smarriti
e confusi, tutta, per dir così, quella poca risoluzione
di cui eran capaci, l'impiegarono a cercar di questi untori.
Tra le carte del tempo della peste, che si conservano
nell'archivio nominato di sopra, c'è una lettera (senza alcun
altro documento relativo) in cui il gran cancelliere
informa, sul serio e con gran premura, il governatore
d'aver ricevuto un avviso che, in una casa di campagna
de' fratelli Girolamo e Giulio Monti, gentiluomini milanesi,
si componeva veleno in tanta quantità, che quaranta
uomini erano occupati en este exercicio, con l'assistenza
di quattro cavalieri bresciani, i quali facevano venir
materiali dal veneziano, para la fàbrica del veneno.
Soggiunge che lui aveva preso, in gran segreto, i concerti
necessari per mandar là il podestà di Milano e l'auditore
della Sanità, con trenta soldati di cavalleria; che
pur troppo uno de' fratelli era stato avvertito a tempo per
poter trafugare gl'indizi del delitto, e probabilmente dall'auditor
medesimo, suo amico; e che questo trovava
delle scuse per non partire; ma che non ostante, il podestà
co' soldati era andato a reconocer la casa, y a ver si
hallará algunos vestigios, e prendere informazioni, e arrestar
tutti quelli che fossero incolpati.
La cosa dové finire in nulla, giacché gli scritti del
tempo che parlano de' sospetti che c'eran su que' gentiluomini,
non citano alcun fatto. Ma pur troppo, in un'altra
occasione, si credé d'aver trovato.
I processi che ne vennero in conseguenza, non eran
certamente i primi d'un tal genere: e non si può neppur
735
considerarli come una rarità nella storia della giurisprudenza.
Ché, per tacere dell'antichità, e accennar solo
qualcosa de' tempi più vicini a quello di cui trattiamo, in
Palermo, del 1526; in Ginevra, del 1530, poi del 1545,
poi ancora del 1574; in Casal Monferrato, del 1536; in
Padova, del 1555; in Torino, del 1599, e di nuovo, in
quel medesim'anno 1630, furon processati e condannati
a supplizi, per lo più atrocissimi, dove qualcheduno,
dove molti infelici, come rei d'aver propagata la peste,
con polveri, o con unguenti, o con malìe, o con tutto ciò
insieme. Ma l'affare delle così dette unzioni di Milano,
come fu il più celebre, così è fors'anche il più osservabile;
o, almeno, c'è più campo di farci sopra osservazione,
per esserne rimasti documenti più circostanziati e più
autentici. E quantunque uno scrittore lodato poco sopra
se ne sia occupato, pure, essendosi lui proposto, non
tanto di farne propriamente la storia, quanto di cavarne
sussidio di ragioni, per un assunto di maggiore, o certo
di più immediata importanza, c'è parso che la storia potesse
esser materia d'un nuovo lavoro. Ma non è cosa da
uscirne con poche parole; e non è qui il luogo di trattarla
con l'estensione che merita. E oltre di ciò, dopo essersi
fermato su que' casi, il lettore non si curerebbe più certamente
di conoscere ciò che rimane del nostro racconto.
Serbando però a un altro scritto la storia e l'esame di
quelli (V. l'opuscolo in fine del volume.), torneremo finalmente
a' nostri personaggi, per non lasciarli più, fino
alla fine.
736
CAPITOLO XXXIII
Una notte, verso la fine d'agosto, proprio nel colmo
della peste, tornava don Rodrigo a casa sua, in Milano,
accompagnato dal fedel Griso, l'uno de' tre o quattro
che, di tutta la famiglia, gli eran rimasti vivi. Tornava da
un ridotto d'amici soliti a straviziare insieme, per passar
la malinconia di quel tempo: e ogni volta ce n'eran de'
nuovi, e ne mancava de' vecchi. Quel giorno, don Rodrigo
era stato uno de' più allegri; e tra l'altre cose, aveva
fatto rider tanto la compagnia, con una specie d'elogio
funebre del conte Attilio, portato via dalla peste, due
giorni prima.
Camminando però, sentiva un mal essere, un abbattimento,
una fiacchezza di gambe, una gravezza di respiro,
un'arsione interna, che avrebbe voluto attribuir solamente
al vino, alla veglia, alla stagione. Non aprì bocca,
per tutta la strada; e la prima parola, arrivati a casa, fu
d'ordinare al Griso che gli facesse lume per andare in
camera. Quando ci furono, il Griso osservò il viso del
padrone, stravolto, acceso, con gli occhi in fuori, e lustri
lustri; e gli stava alla lontana: perché, in quelle circostanze,
ogni mascalzone aveva dovuto acquistar, come
si dice, l'occhio medico.
– Sto bene, ve', – disse don Rodrigo, che lesse nel
737
fare del Griso il pensiero che gli passava per la mente. –
Sto benone; ma ho bevuto, ho bevuto forse un po' troppo.
C'era una vernaccia!... Ma, con una buona dormita,
tutto se ne va. Ho un gran sonno... Levami un po' quel
lume dinanzi, che m'accieca... mi dà una noia...!
– Scherzi della vernaccia, – disse il Griso, tenendosi
sempre alla larga. – Ma vada a letto subito, ché il dormire
le farà bene.
– Hai ragione: se posso dormire... Del resto, sto bene.
Metti qui vicino, a buon conto, quel campanello, se per
caso, stanotte avessi bisogno di qualche cosa: e sta' attento,
ve', se mai senti sonare. Ma non avrò bisogno di
nulla... Porta via presto quel maledetto lume, – riprese
poi, intanto che il Griso eseguiva l'ordine, avvicinandosi
meno che poteva. – Diavolo! che m'abbia a dar tanto fastidio!
Il Griso prese il lume, e, augurata la buona notte al
padrone, se n'andò in fretta, mentre quello si cacciava
sotto.
Ma le coperte gli parvero una montagna. Le buttò via,
e si rannicchiò, per dormire; ché infatti moriva dal sonno.
Ma, appena velato l'occhio, si svegliava con un riscossone,
come se uno, per dispetto, fosse venuto a dargli
una tentennata; e sentiva cresciuto il caldo, cresciuta
la smania. Ricorreva col pensiero all'agosto, alla vernaccia,
al disordine; avrebbe voluto poter dar loro tutta la
colpa; ma a queste idee si sostituiva sempre da sé quella
che allora era associata con tutte, ch'entrava, per dir
così, da tutti i sensi, che s'era ficcata in tutti i discorsi
738
dello stravizio, giacché era ancor più facile prenderla in
ischerzo, che passarla sotto silenzio: la peste.
Dopo un lungo rivoltarsi, finalmente s'addormentò, e
cominciò a fare i più brutti e arruffati sogni del mondo.
E d'uno in un altro, gli parve di trovarsi in una gran
chiesa, in su, in su, in mezzo a una folla; di trovarcisi,
ché non sapeva come ci fosse andato, come gliene fosse
venuto il pensiero, in quel tempo specialmente; e n'era
arrabbiato. Guardava i circostanti; eran tutti visi gialli,
distrutti, con cert'occhi incantati, abbacinati, con le labbra
spenzolate; tutta gente con certi vestiti che cascavano
a pezzi; e da' rotti si vedevano macchie e bubboni. –
Largo canaglia! – gli pareva di gridare, guardando alla
porta, ch'era lontana lontana, e accompagnando il grido
con un viso minaccioso, senza però moversi, anzi ristringendosi,
per non toccar que' sozzi corpi, che già lo
toccavano anche troppo da ogni parte. Ma nessuno di
quegl'insensati dava segno di volersi scostare, e nemmeno
d'avere inteso; anzi gli stavan più addosso: e sopra
tutto gli pareva che qualcheduno di loro, con le gomita o
con altro, lo pigiasse a sinistra, tra il cuore e l'ascella,
dove sentiva una puntura dolorosa, e come pesante. E se
si storceva, per veder di liberarsene, subito un nuovo
non so che veniva a puntarglisi al luogo medesimo. Infuriato,
volle metter mano alla spada; e appunto gli parve
che, per la calca, gli fosse andata in su, e fosse il
pomo di quella che lo premesse in quel luogo; ma, mettendoci
la mano, non ci trovò la spada, e sentì in vece
una trafitta più forte. Strepitava, era tutt'affannato, e vo-
739
leva gridar più forte; quando gli parve che tutti que' visi
si rivolgessero a una parte. Guardò anche lui; vide un
pulpito, e dal parapetto di quello spuntar su un non so
che di convesso, liscio e luccicante; poi alzarsi e comparir
distinta una testa pelata, poi due occhi, un viso, una
barba lunga e bianca, un frate ritto, fuor del parapetto
fino alla cintola, fra Cristoforo. Il quale, fulminato uno
sguardo in giro su tutto l'uditorio, parve a don Rodrigo
che lo fermasse in viso a lui, alzando insieme la mano,
nell'attitudine appunto che aveva presa in quella sala a
terreno del suo palazzotto. Allora alzò anche lui la mano
in furia, fece uno sforzo, come per islanciarsi ad acchiappar
quel braccio teso per aria; una voce che gli andava
brontolando sordamente nella gola, scoppiò in un
grand'urlo; e si destò. Lasciò cadere il braccio che aveva
alzato davvero; stentò alquanto a ritrovarsi, ad aprir ben
gli occhi; ché la luce del giorno già inoltrato gli dava
noia, quanto quella della candela, la sera avanti; riconobbe
il suo letto, la sua camera; si raccapezzò che tutto
era stato un sogno: la chiesa, il popolo, il frate, tutto era
sparito; tutto fuorché una cosa, quel dolore dalla parte
sinistra. Insieme si sentiva al cuore una palpitazion violenta,
affannosa, negli orecchi un ronzìo, un fischìo continuo,
un fuoco di dentro, una gravezza in tutte le membra,
peggio di quando era andato a letto. Esitò qualche
momento, prima di guardar la parte dove aveva il dolore;
finalmente la scoprì, ci diede un'occhiata paurosa; e
vide un sozzo bubbone d'un livido paonazzo.
L'uomo si vide perduto: il terror della morte l'invase,
740
e, con un senso per avventura più forte, il terrore di diventar
preda de' monatti, d'esser portato, buttato al lazzeretto.
E cercando la maniera d'evitare quest'orribile
sorte, sentiva i suoi pensieri confondersi e oscurarsi,
sentiva avvicinarsi il momento che non avrebbe più testa,
se non quanto bastasse per darsi alla disperazione.
Afferrò il campanello, e lo scosse con violenza. Comparve
subito il Griso, il quale stava all'erta. Si fermò a
una certa distanza dal letto; guardò attentamente il padrone,
e s'accertò di quello che, la sera, aveva congetturato.
– Griso! – disse don Rodrigo, rizzandosi stentatamente
a sedere: – tu sei sempre stato il mio fido.
– Sì, signore.
– T'ho sempre fatto del bene.
– Per sua bontà.
– Di te mi posso fidare...!
– Diavolo!
– Sto male, Griso.
– Me n'ero accorto.
– Se guarisco, ti farò del bene ancor più di quello che
te n'ho fatto per il passato.
Il Griso non rispose nulla, e stette aspettando dove
andassero a parare questi preamboli.
– Non voglio fidarmi d'altri che di te, – riprese don
Rodrigo: – fammi un piacere, Griso.
– Comandi, – disse questo, rispondendo con la formola
solita a quell'insolita.
– Sai dove sta di casa il Chiodo chirurgo?
741
– Lo so benissimo.
– È un galantuomo, che, chi lo paga bene, tien segreti
gli ammalati. Va' a chiamarlo: digli che gli darò quattro,
sei scudi per visita, di più, se di più ne chiede; ma che
venga qui subito; e fa' la cosa bene, che nessun se n'avveda.
– Ben pensato, – disse il Griso: – vo e torno subito.
– Senti, Griso: dammi prima un po' d'acqua. Mi sento
un'arsione, che non ne posso più.
– No, signore, – rispose il Griso: – niente senza il parere
del medico. Son mali bisbetici: non c'è tempo da
perdere. Stia quieto: in tre salti son qui col Chiodo.
Così detto, uscì, raccostando l'uscio.
Don Rodrigo, tornato sotto, l'accompagnava con l'immaginazione
alla casa del Chiodo, contava i passi, calcolava
il tempo. Ogni tanto ritornava a guardare il suo
bubbone; ma voltava subito la testa dall'altra parte, con
ribrezzo. Dopo qualche tempo, cominciò a stare in orecchi,
per sentire se il chirurgo arrivava: e quello sforzo
d'attenzione sospendeva il sentimento del male, e teneva
in sesto i suoi pensieri. Tutt'a un tratto, sente uno squillo
lontano, ma che gli par che venga dalle stanze, non dalla
strada. Sta attento; lo sente più forte, più ripetuto, e insieme
uno stropiccìo di piedi: un orrendo sospetto gli
passa per la mente. Si rizza a sedere, e si mette ancor
più attento; sente un rumor cupo nella stanza vicina,
come d'un peso che venga messo giù con riguardo; butta
le gambe fuor del letto, come per alzarsi, guarda all'uscio,
lo vede aprirsi, vede presentarsi e venire avanti due
742
logori e sudici vestiti rossi, due facce scomunicate, due
monatti, in una parola; vede mezza la faccia del Griso
che, nascosto dietro un battente socchiuso, riman lì a
spiare.
– Ah traditore infame!... Via, canaglia! Biondino!
Carlotto! aiuto! son assassinato! – grida don Rodrigo;
caccia una mano sotto il capezzale, per cercare una pistola;
l'afferra, la tira fuori; ma al primo suo grido, i monatti
avevan preso la rincorsa verso il letto; il più pronto
gli è addosso, prima che lui possa far nulla; gli strappa
la pistola di mano, la getta lontano, lo butta a giacere, e
lo tien lì, gridando, con un versaccio di rabbia insieme e
di scherno: – ah birbone! contro i monatti! contro i ministri
del tribunale! contro quelli che fanno l'opere di
misericordia!
– Tienlo bene, fin che lo portiam via, – disse il compagno,
andando verso uno scrigno. E in quella il Griso
entrò, e si mise con colui a scassinar la serratura.
– Scellerato! – urlò don Rodrigo, guardandolo per di
sotto all'altro che lo teneva, e divincolandosi tra quelle
braccia forzute. – Lasciatemi ammazzar quell'infame, –
diceva quindi ai monatti, – e poi fate di me quel che volete
–. Poi ritornava a chiamar con quanta voce aveva,
gli altri suoi servitori; ma era inutile, perché l'abbominevole
Griso gli aveva mandati lontano, con finti ordini
del padrone stesso, prima d'andare a fare ai monatti la
proposta di venire a quella spedizione, e divider le spoglie.
– Sta' buono, sta' buono, – diceva allo sventurato Ro-
743
drigo l'aguzzino che lo teneva appuntellato sul letto. E
voltando poi il viso ai due che facevan bottino, gridava:
– fate le cose da galantuomini!
– Tu! tu! – mugghiava don Rodrigo verso il Griso,
che vedeva affaccendarsi a spezzare, a cavar fuori danaro,
roba, a far le parti, – Tu! dopo...! Ah diavolo dell'inferno!
Posso ancora guarire! posso guarire! – Il Griso
non fiatava, e neppure, per quanto poteva, si voltava
dalla parte di dove venivan quelle parole.
– Tienlo forte, – diceva l'altro monatto: – è fuor di sé.
Ed era ormai vero. Dopo un grand'urlo, dopo un ultimo
e più violento sforzo per mettersi in libertà, cadde
tutt'a un tratto rifinito e stupido: guardava però ancora,
come incantato, e ogni tanto si riscoteva, o si lamentava.
I monatti lo presero, uno per i piedi, e l'altro per le
spalle, e andarono a posarlo sur una barella che avevan
lasciata nella stanza accanto; poi uno tornò a prender la
preda; quindi, alzato il miserabil peso, lo portaron via.
Il Griso rimase a scegliere in fretta quel di più che potesse
far per lui; fece di tutto un fagotto, e se n'andò.
Aveva bensì avuto cura di non toccar mai i monatti, di
non lasciarsi toccar da loro; ma, in quell'ultima furia del
frugare, aveva poi presi, vicino al letto, i panni del padrone,
e gli aveva scossi, senza pensare ad altro, per veder
se ci fosse danaro. C'ebbe però a pensare il giorno
dopo, che, mentre stava gozzovigliando in una bettola,
gli vennero a un tratto de' brividi, gli s'abbagliaron gli
occhi, gli mancaron le forze, e cascò. Abbandonato da'
compagni, andò in mano de' monatti, che, spogliatolo di
744
quanto aveva indosso di buono, lo buttarono sur un carro;
sul quale spirò, prima d'arrivare al lazzeretto, dov'era
stato portato il suo padrone.
Lasciando ora questo nel soggiorno de' guai, dobbiamo
andare in cerca d'un altro, la cui storia non sarebbe
mai stata intralciata con la sua, se lui non l'avesse voluto
per forza; anzi si può dir di certo che non avrebbero
avuto storia né l'uno né l'altro: Renzo, voglio dire, che
abbiam lasciato al nuovo filatoio, sotto il nome d'Antonio
Rivolta.
C'era stato cinque o sei mesi, salvo il vero; dopo i
quali, dichiarata l'inimicizia tra la repubblica e il re di
Spagna, e cessato quindi ogni timore di ricerche e d'impegni
dalla parte di qui, Bortolo s'era dato premura d'andarlo
a prendere, e di tenerlo ancora con sé, e perché gli
voleva bene, e perché Renzo, come giovine di talento, e
abile nel mestiere, era, in una fabbrica, di grande aiuto
al factotum, senza poter mai aspirare a divenirlo lui, per
quella benedetta disgrazia di non saper tener la penna in
mano. Siccome anche questa ragione c'era entrata per
qualche cosa, così abbiam dovuto accennarla. Forse voi
vorreste un Bortolo più ideale: non so che dire: fabbricatevelo.
Quello era così.
Renzo era poi sempre rimasto a lavorare presso di lui.
Più d'una volta, e specialmente dopo aver ricevuta qualcheduna
di quelle benedette lettere da parte d'Agnese,
gli era saltato il grillo di farsi soldato, e finirla: e l'occasioni
non mancavano; ché, appunto in quell'intervallo di
tempo, la repubblica aveva avuto bisogno di far gente.
745
La tentazione era qualche volta stata per Renzo tanto
più forte, che s'era anche parlato d'invadere il milanese;
e naturalmente a lui pareva che sarebbe stata una bella
cosa, tornare in figura di vincitore a casa sua, riveder
Lucia, e spiegarsi una volta con lei. Ma Bortolo, con
buona maniera, aveva sempre saputo smontarlo da quella
risoluzione.
– Se ci hanno da andare, – gli diceva, – ci anderanno
anche senza di te, e tu potrai andarci dopo, con tuo comodo;
se tornano col capo rotto, non sarà meglio essere
stato a casa tua? Disperati che vadano a far la strada,
non ne mancherà. E, prima che ci possan mettere i piedi...!
Per me, sono eretico: costoro abbaiano; ma sì; lo
stato di Milano non è un boccone da ingoiarsi così facilmente.
Si tratta della Spagna, figliuolo mio: sai che affare
è la Spagna? San Marco è forte a casa sua; ma ci vuol
altro. Abbi pazienza: non istai bene qui?... Vedo cosa
vuoi dire; ma, se è destinato lassù che la cosa riesca, sta'
sicuro che, a non far pazzie, riuscirà anche meglio.
Qualche santo t'aiuterà. Credi pure che non è mestiere
per te. Ti par che convenga lasciare d'incannar seta, per
andare a ammazzare? Cosa vuoi fare con quella razza di
gente? Ci vuol degli uomini fatti apposta.
Altre volte Renzo si risolveva d'andar di nascosto,
travestito, e con un nome finto. Ma anche da questo,
Bortolo seppe svolgerlo ogni volta, con ragioni troppo
facili a indovinarsi.
Scoppiata poi la peste nel milanese, e appunto, come
abbiam detto, sul confine del bergamasco, non tardò
746
molto a passarlo; e... non vi sgomentate, ch'io non vi voglio
raccontar la storia anche di questa: chi la volesse, la
c'è, scritta per ordine pubblico da un certo Lorenzo Ghirardelli:
libro raro però e sconosciuto, quantunque contenga
forse più roba che tutte insieme le descrizioni più
celebri di pestilenze: da tante cose dipende la celebrità
de' libri! Quel ch'io volevo dire è che Renzo prese anche
lui la peste, si curò da sé, cioè non fece nulla; ne fu in
fin di morte, ma la sua buona complessione vinse la forza
del male: in pochi giorni, si trovò fuor di pericolo.
Col tornar della vita, risorsero più che mai rigogliose
nell'animo suo le memorie, i desidèri, le speranze, i disegni
della vita; val a dire che pensò più che mai a Lucia.
Cosa ne sarebbe di lei, in quel tempo, che il vivere
era come un'eccezione? E, a così poca distanza, non poterne
saper nulla? E rimaner, Dio sa quanto, in una tale
incertezza! E quand'anche questa si fosse poi dissipata,
quando, cessato ogni pericolo, venisse a risaper che Lucia
fosse in vita; c'era sempre quell'altro mistero, quell'imbroglio
del voto. "Anderò io, anderò a sincerarmi di
tutto in una volta, – disse tra sé, e lo disse prima d'essere
ancora in caso di reggersi. – Purché sia viva! Trovarla,
la troverò io; sentirò una volta da lei proprio, cosa sia
questa promessa, le farò conoscere che non può stare, e
la conduco via con me, lei e quella povera Agnese, se è
viva! che m'ha sempre voluto bene, e son sicuro che me
ne vuole ancora. La cattura? eh! adesso hanno altro da
pensare, quelli che son vivi. Giran sicuri, anche qui, certa
gente, che n'hann'addosso... Ci ha a esser salvocon-
747
dotto solamente per i birboni? E a Milano, dicono tutti
che l'è una confusione peggio. Se lascio scappare una
occasion così bella, – (La peste! Vedete un poco come ci
fa qualche volta adoprar le parole quel benedetto istinto
di riferire e di subordinar tutto a noi medesimi!) – non
ne ritorna più una simile!"
Giova sperare, caro il mio Renzo.
Appena poté strascicarsi, andò in cerca di Bortolo, il
quale, fino allora, aveva potuto scansar la peste, e stava
riguardato. Non gli entrò in casa, ma, datogli una voce
dalla strada, lo fece affacciare alla finestra.
– Ah ah! – disse Bortolo: – l'hai scampata, tu. Buon
per te!
– Sto ancora un po' male in gambe, come vedi, ma, in
quanto al pericolo, ne son fuori.
– Eh! vorrei esser io ne' tuoi piedi. A dire: sto bene, le
altre volte, pareva di dir tutto; ma ora conta poco. Chi
può arrivare a dire: sto meglio; quella sì è una bella parola!
Renzo, fatto al cugino qualche buon augurio, gli comunicò
la sua risoluzione.
– Va', questa volta, che il cielo ti benedica, – rispose
quello: – cerca di schivar la giustizia, com'io cercherò di
schivare il contagio; e, se Dio vuole che la ci vada bene
a tutt'e due, ci rivedremo.
– Oh! torno sicuro: e se potessi non tornar solo! Basta;
spero.
– Torna pure accompagnato; chè, se Dio vuole, ci sarà
da lavorar per tutti, e ci faremo buona compagnia. Pur-
748
ché tu mi ritrovi, e che sia finito questo diavolo d'influsso!
– Ci rivedremo, ci rivedremo; ci dobbiam rivedere!
– Torno a dire: Dio voglia!
Per alquanti giorni, Renzo si tenne in esercizio, per
esperimentar le sue forze, e accrescerle; e appena gli
parve di poter far la strada, si dispose a partire. Si mise
sotto panni una cintura, con dentro que' cinquanta scudi,
che non aveva mai intaccati, e de' quali non aveva mai
fatto parola, neppur con Bortolo; prese alcuni altri pochi
quattrini, che aveva messi da parte giorno per giorno, risparmiando
su tutto; prese sotto il braccio un fagottino
di panni; si mise in tasca un benservito, che s'era fatto
fare a buon conto, dal secondo padrone, sotto il nome
d'Antonio Rivolta; in un taschino de' calzoni si mise un
coltellaccio, ch'era il meno che un galantuomo potesse
portare a que' tempi; e s'avviò, agli ultimi d'agosto, tre
giorni dopo che don Rodrigo era stato portato al lazzeretto.
Prese verso Lecco, volendo, per non andar così
alla cieca a Milano, passar dal suo paese, dove sperava
di trovare Agnese viva, e di cominciare a saper da lei
qualcheduna delle tante cose che si struggeva di sapere.
I pochi guariti dalla peste erano, in mezzo al resto
della popolazione, veramente come una classe privilegiata.
Una gran parte dell'altra gente languiva o moriva;
e quelli ch'erano stati fin allora illesi dal morbo, ne vivevano
in continuo timore; andavan riservati, guardinghi,
con passi misurati, con visi sospettosi, con fretta ed esitazione
insieme: ché tutto poteva esser contro di loro
749
arme di ferita mortale. Quegli altri all'opposto, sicuri a
un di presso del fatto loro (giacché aver due volte la peste
era caso piuttosto prodigioso che raro), giravano per
mezzo al contagio franchi e risoluti; come i cavalieri
d'un'epoca del medio evo, ferrati fin dove ferro ci poteva
stare, e sopra palafreni accomodati anch'essi, per
quanto era fattibile, in quella maniera, andavano a zonzo
(donde quella loro gloriosa denominazione d'erranti), a
zonzo e alla ventura, in mezzo a una povera marmaglia
pedestre di cittadini e di villani, che, per ribattere e ammortire
i colpi, non avevano indosso altro che cenci.
Bello, savio ed utile mestiere! mestiere, proprio, da far
la prima figura in un trattato d'economia politica.
Con una tale sicurezza, temperata però dall'inquietudini
che il lettore sa, e contristata dallo spettacolo frequente,
dal pensiero incessante della calamità comune,
andava Renzo verso casa sua, sotto un bel cielo e per un
bel paese, ma non incontrando, dopo lunghi tratti di tristissima
solitudine, se non qualche ombra vagante piuttosto
che persona viva, o cadaveri portati alla fossa, senza
onor d'esequie, senza canto, senza accompagnamento.
A mezzo circa della giornata, si fermò in un boschetto,
a mangiare un po' di pane e di companatico che aveva
portato con sé. Frutte, n'aveva a sua disposizione,
lungo la strada, anche più del bisogno: fichi, pesche, susine,
mele, quante n'avesse volute; bastava ch'entrasse
ne' campi a coglierne, o a raccattarle sotto gli alberi,
dove ce n'era come se fosse grandinato; giacché l'anno
era straordinariamente abbondante, di frutte specialmen-
750
te; e non c'era quasi chi se ne prendesse pensiero: anche
l'uve nascondevano, per dir così, i pampani, ed eran lasciate
in balìa del primo occupante.
Verso sera, scoprì il suo paese. A quella vista, quantunque
ci dovesse esser preparato, si sentì dare come
una stretta al cuore: fu assalito in un punto da una folla
di rimembranze dolorose, e di dolorosi presentimenti:
gli pareva d'aver negli orecchi que' sinistri tocchi a martello
che l'avevan come accompagnato, inseguito,
quand'era fuggito da que' luoghi; e insieme sentiva, per
dir così, un silenzio di morte che ci regnava attualmente.
Un turbamento ancor più forte provò allo sboccare sulla
piazzetta davanti alla chiesa; e ancora peggio s'aspettava
al termine del cammino: ché dove aveva disegnato d'andare
a fermarsi, era a quella casa ch'era stato solito altre
volte di chiamar la casa di Lucia. Ora non poteva essere,
tutt'al più, che quella d'Agnese; e la sola grazia, che sperava
dal cielo era di trovarcela in vita e in salute. E in
quella casa si proponeva di chiedere alloggio, congetturando
bene che la sua non dovesse esser più abitazione
che da topi e da faine.
Non volendo farsi vedere, prese per una viottola di
fuori, quella stessa per cui era venuto in buona compagnia,
quella notte così fatta, per sorprendere il curato. A
mezzo circa, c'era da una parte la vigna, e dall'altra la
casetta di Renzo; sicché, passando, potrebbe entrare un
momento nell'una e nell'altra, a vedere un poco come
stesse il fatto suo.
Andando, guardava innanzi, ansioso insieme e timo-
751
roso di veder qualcheduno; e, dopo pochi passi, vide infatti
un uomo in camicia, seduto in terra, con le spalle
appoggiate a una siepe di gelsomini, in un'attitudine
d'insensato: e, a questa, e poi anche alla fisonomia, gli
parve di raffigurar quel povero mezzo scemo di Gervaso
ch'era venuto per secondo testimonio alla sciagurata
spedizione. Ma essendosegli avvicinato, dovette accertarsi
ch'era in vece quel Tonio così sveglio che ce l'aveva
condotto. La peste, togliendogli il vigore del corpo
insieme e della mente, gli aveva svolto in faccia e in
ogni suo atto un piccolo e velato germe di somiglianza
che aveva con l'incantato fratello.
– Oh Tonio! – gli disse Renzo, fermandosegli davanti:
– sei tu?
Tonio alzò gli occhi, senza mover la testa.
– Tonio! non mi riconosci?
– A chi la tocca, la tocca, – rispose Tonio, rimanendo
poi con la bocca aperta.
– L'hai addosso eh? povero Tonio; ma non mi riconosci
più?
– A chi la tocca, la tocca, – replicò quello, con un certo
sorriso sciocco. Renzo, vedendo che non ne caverebbe
altro, seguitò la sua strada, più contristato. Ed ecco
spuntar da una cantonata, e venire avanti una cosa nera,
che riconobbe subito per don Abbondio. Camminava
adagio adagio, portando il bastone come chi n'è portato
a vicenda; e di mano in mano che s'avvicinava, sempre
più si poteva conoscere nel suo volto pallido e smunto, e
in ogni atto, che anche lui doveva aver passata la sua
752
burrasca. Guardava anche lui; gli pareva e non gli pareva:
vedeva qualcosa di forestiero nel vestiario; ma era
appunto forestiero di quel di Bergamo.
"È lui senz'altro!" disse tra sé, e alzò le mani al cielo,
con un movimento di maraviglia scontenta, restandogli
sospeso in aria il bastone che teneva nella destra; e si
vedevano quelle povere braccia ballar nelle maniche,
dove altre volte stavano appena per l'appunto. Renzo gli
andò incontro, allungando il passo, e gli fece una riverenza;
ché, sebbene si fossero lasciati come sapete, era
però sempre il suo curato.
– Siete qui, voi? – esclamò don Abbondio.
– Son qui, come lei vede. Si sa niente di Lucia?
– Che volete che se ne sappia? Non se ne sa niente. È
a Milano, se pure è ancora in questo mondo. Ma voi...
– E Agnese, è viva?
– Può essere; ma chi volete che lo sappia? non è qui.
Ma...
– Dov'è?
– È andata a starsene nella Valsassina, da que' suoi
parenti, a Pasturo, sapete bene; ché là dicono che la peste
non faccia il diavolo come qui. Ma voi, dico...
– Questa la mi dispiace. E il padre Cristoforo...?
– È andato via che è un pezzo. Ma...
– Lo sapevo; me l'hanno fatto scrivere: domandavo se
per caso fosse tornato da queste parti.
– Oh giusto! non se n'è più sentito parlare. Ma voi...
– La mi dispiace anche questa.
– Ma voi, dico, cosa venite a far da queste parti, per
753
l'amor del cielo? Non sapete che bagattella di cattura...?
– Cosa m'importa? Hanno altro da pensare. Ho voluto
venire anch'io una volta a vedere i fatti miei. E non si sa
proprio...?
– Cosa volete vedere? che or ora non c'è più nessuno,
non c'è più niente. E dico, con quella bagattella di cattura,
venir qui, proprio in paese, in bocca al lupo, c'è giudizio?
Fate a modo d'un vecchio che è obbligato ad
averne più di voi, e che vi parla per l'amore che vi porta;
legatevi le scarpe bene, e, prima che nessuno vi veda,
tornate di dove siete venuto; e se siete stato visto, tanto
più tornatevene di corsa. Vi pare che sia aria per voi,
questa? Non sapete che sono venuti a cercarvi, che hanno
frugato, frugato, buttato sottosopra...
– Lo so pur troppo, birboni!
– Ma dunque...!
– Ma se le dico che non ci penso. E colui, è vivo ancora?
è qui?
– Vi dico che non c'è nessuno; vi dico che non pensiate
alle cose di qui; vi dico che...
– Domando se è qui, colui.
– Oh santo cielo! Parlate meglio. Possibile che abbiate
ancora addosso tutto quel fuoco, dopo tante cose!
– C'è, o non c'è?
– Non c'è, via. Ma, e la peste, figliuolo, la peste! Chi
è che vada in giro, in questi tempi?
– Se non ci fosse altro che la peste in questo mondo...
dico per me: l'ho avuta, e son franco.
– Ma dunque! ma dunque! non sono avvisi questi?
754
Quando se n'è scampata una di questa sorte, mi pare che
si dovrebbe ringraziare il cielo, e...
– Lo ringrazio bene.
– E non andarne a cercar dell'altre, dico. Fate a modo
mio...
– L'ha avuta anche lei, signor curato, se non m'inganno.
– Se l'ho avuta! Perfida e infame è stata: son qui per
miracolo: basta dire che m'ha conciato in questa maniera
che vedete. Ora avevo proprio bisogno d'un po' di quiete,
per rimettermi in tono: via, cominciavo a stare un po'
meglio... In nome del cielo, cosa venite a far qui? Tornate...
– Sempre l'ha con questo tornare, lei. Per tornare, tanto
n'avevo a non movermi. Dice: cosa venite? cosa venite?
Oh bella! vengo, anch'io, a casa mia.
– Casa vostra...
– Mi dica; ne son morti molti qui?...
– Eh eh! – esclamò don Abbondio; e, cominciando da
Perpetua, nominò una filastrocca di persone e di famiglie
intere. Renzo s'aspettava pur troppo qualcosa di simile;
ma al sentir tanti nomi di persone che conosceva,
d'amici, di parenti, stava addolorato, col capo basso,
esclamando ogni momento: – poverino! poverina! poverini!
– Vedete! – continuò don Abbondio: – e non è finita.
Se quelli che restano non metton giudizio questa volta, e
scacciar tutti i grilli dalla testa, non c'è più altro che la
fine del mondo.
755
– Non dubiti; che già non fo conto di fermarmi qui.
– Ah! sia ringraziato il cielo, che la v'è entrata! E, già
s'intende, fate ben conto di ritornar sul bergamasco.
– Di questo non si prenda pensiero.
– Che! non vorreste già farmi qualche sproposito peggio
di questo?
– Lei non ci pensi, dico; tocca a me: non son più un
bambino: ho l'uso della ragione. Spero che, a buon conto,
non dirà a nessuno d'avermi visto. È sacerdote; sono
una sua pecora: non mi vorrà tradire.
– Ho inteso, – disse don Abbondio, sospirando stizzosamente:
– ho inteso. Volete rovinarvi voi, e rovinarmi
me. Non vi basta di quelle che avete passate voi; non vi
basta di quelle che ho passate io. Ho inteso, ho inteso –.
E, continuando a borbottar tra i denti quest'ultime parole,
riprese per la sua strada.
Renzo rimase lì tristo e scontento, a pensar dove anderebbe
a fermarsi. In quella enumerazion di morti fattagli
da don Abbondio, c'era una famiglia di contadini
portata via tutta dal contagio, salvo un giovinotto, dell'età
di Renzo a un di presso, e suo compagno fin da piccino;
la casa era pochi passi fuori del paese. Pensò d'andar
lì.
E andando, passò davanti alla sua vigna; e già dal di
fuori poté subito argomentare in che stato la fosse. Una
vetticciola, una fronda d'albero di quelli che ci aveva lasciati,
non si vedeva passare il muro; se qualcosa si vedeva,
era tutta roba venuta in sua assenza. S'affacciò all'apertura
(del cancello non c'eran più neppure i ganghe-
756
ri); diede un'occhiata in giro: povera vigna! Per due inverni
di seguito, la gente del paese era andata a far legna
– nel luogo di quel poverino –, come dicevano. Viti, gelsi,
frutti d'ogni sorte, tutto era stato strappato alla peggio,
o tagliato al piede. Si vedevano però ancora i vestigi
dell'antica coltura: giovani tralci, in righe spezzate,
ma che pure segnavano la traccia de' filari desolati; qua
e là, rimessiticci o getti di gelsi, di fichi, di peschi, di ciliegi,
di susini; ma anche questo si vedeva sparso, soffogato,
in mezzo a una nuova, varia e fitta generazione,
nata e cresciuta senza l'aiuto della man dell'uomo. Era
una marmaglia d'ortiche, di felci, di logli, di gramigne,
di farinelli, d'avene salvatiche, d'amaranti verdi, di radicchielle,
d'acetoselle, di panicastrelle e d'altrettali
piante; di quelle, voglio dire, di cui il contadino d'ogni
paese ha fatto una gran classe a modo suo, denominandole
erbacce, o qualcosa di simile. Era un guazzabuglio
di steli, che facevano a soverchiarsi l'uno con l'altro nell'aria,
o a passarsi avanti, strisciando sul terreno, a rubarsi
in somma il posto per ogni verso; una confusione
di foglie, di fiori, di frutti, di cento colori, di cento forme,
di cento grandezze: spighette, pannocchiette, ciocche,
mazzetti, capolini bianchi, rossi, gialli, azzurri. Tra
questa marmaglia di piante ce n'era alcune di più rilevate
e vistose, non però migliori, almeno la più parte: l'uva
turca, più alta di tutte, co' suoi rami allargati, rosseggianti,
co' suoi pomposi foglioni verdecupi, alcuni già
orlati di porpora, co' suoi grappoli ripiegati, guarniti di
bacche paonazze al basso, più su di porporine, poi di
757
verdi, e in cima di fiorellini biancastri; il tasso barbasso,
con le sue gran foglie lanose a terra, e lo stelo diritto all'aria,
e le lunghe spighe sparse e come stellate di vivi
fiori gialli: cardi, ispidi ne' rami, nelle foglie, ne' calici,
donde uscivano ciuffetti di fiori bianchi o porporini, ovvero
si staccavano, portati via dal vento, pennacchioli
argentei e leggieri. Qui una quantità di vilucchioni arrampicati
e avvoltati a' nuovi rampolli d'un gelso, gli
avevan tutti ricoperti delle lor foglie ciondoloni, e spenzolavano
dalla cima di quelli le lor campanelle candide
e molli: là una zucca salvatica, co' suoi chicchi vermigli,
s'era avviticchiata ai nuovi tralci d'una vite; la quale,
cercato invano un più saldo sostegno, aveva attaccati a
vicenda i suoi viticci a quella; e, mescolando i loro deboli
steli e le loro foglie poco diverse, si tiravan giù,
pure a vicenda, come accade spesso ai deboli che si
prendon l'uno con l'altro per appoggio. Il rovo era per
tutto; andava da una pianta all'altra, saliva, scendeva, ripiegava
i rami o gli stendeva, secondo gli riuscisse; e,
attraversato davanti al limitare stesso, pareva che fosse
lì per contrastare il passo, anche al padrone.
Ma questo non si curava d'entrare in una tal vigna; e
forse non istette tanto a guardarla, quanto noi a farne
questo po' di schizzo. Tirò di lungo: poco lontano c'era
la sua casa; attraversò l'orto, camminando fino a mezza
gamba tra l'erbacce di cui era popolato, coperto, come la
vigna. Mise piede sulla soglia d'una delle due stanze che
c'era a terreno: al rumore de' suoi passi, al suo affacciarsi,
uno scompiglìo, uno scappare incrocicchiato di to-
758
pacci, un cacciarsi dentro il sudiciume che copriva tutto
il pavimento: era ancora il letto de' lanzichenecchi. Diede
un'occhiata alle pareti: scrostate, imbrattate, affumicate.
Alzò gli occhi al palco: un parato di ragnateli. Non
c'era altro. Se n'andò anche di là, mettendosi le mani ne'
capelli; tornò indietro, rifacendo il sentiero che aveva
aperto lui, un momento prima; dopo pochi passi, prese
un'altra straducola a mancina, che metteva ne' campi; e
senza veder né sentire anima vivente, arrivò vicino alla
casetta dove aveva pensato di fermarsi. Già principiava
a farsi buio. L'amico era sull'uscio, a sedere sur un panchetto
di legno, con le braccia incrociate, con gli occhi
fissi al cielo, come un uomo sbalordito dalle disgrazie, e
insalvatichito dalla solitudine. Sentendo un calpestìo, si
voltò a guardar chi fosse, e, a quel che gli parve di vedere
così al barlume, tra i rami e le fronde, disse, ad alta
voce, rizzandosi e alzando le mani: – non ci son che io?
non ne ho fatto abbastanza ieri? Lasciatemi un po' stare,
che sarà anche questa un'opera di misericordia.
Renzo, non sapendo cosa volesse dir questo, gli rispose
chiamandolo per nome.
– Renzo...! – disse quello, esclamando insieme e interrogando.
– Proprio, – disse Renzo; e si corsero incontro.
– Sei proprio tu! – disse l'amico, quando furon vicini:
– oh che gusto ho di vederti! Chi l'avrebbe pensato? T'avevo
preso per Paolin de' morti, che vien sempre a tormentarmi,
perché vada a sotterrare. Sai che son rimasto
solo? solo! solo, come un romito!
759
– Lo so pur troppo, – disse Renzo. E così, barattando
e mescolando in fretta saluti, domande e risposte, entrarono
insieme nella casuccia. E lì, senza sospendere i discorsi,
l'amico si mise in faccende per fare un po' d'onore
a Renzo, come si poteva così all'improvviso e in quel
tempo. Mise l'acqua al fuoco, e cominciò a far la polenta;
ma cedé poi il matterello a Renzo, perché la dimenasse;
e se n'andò dicendo: – son rimasto solo; ma! son
rimasto solo!
Tornò con un piccol secchio di latte, con un po' di
carne secca, con un paio di raveggioli, con fichi e pesche;
e posato il tutto, scodellata la polenta sulla tafferìa,
si misero insieme a tavola, ringraziandosi scambievolmente,
l'uno della visita, l'altro del ricevimento. E, dopo
un'assenza di forse due anni, si trovarono a un tratto
molto più amici di quello che avesser mai saputo d'essere
nel tempo che si vedevano quasi ogni giorno; perché
all'uno e all'altro, dice qui il manoscritto, eran toccate di
quelle cose che fanno conoscere che balsamo sia all'animo
la benevolenza; tanto quella che si sente, quanto
quella che si trova negli altri.
Certo, nessuno poteva tenere presso di Renzo il luogo
d'Agnese, né consolarlo della di lei assenza, non solo
per quell'antica e speciale affezione, ma anche perché,
tra le cose che a lui premeva di decifrare, ce n'era una di
cui essa sola aveva la chiave. Stette un momento tra
due, se dovesse continuare il suo viaggio, o andar prima
in cerca d'Agnese, giacché n'era così poco lontano; ma,
considerato che della salute di Lucia, Agnese non ne sa-
760
prebbe nulla, restò nel primo proposito d'andare addirittura
a levarsi questo dubbio, a aver la sua sentenza, e di
portar poi lui le nuove alla madre. Però, anche dall'amico
seppe molte cose che ignorava, e di molte venne in
chiaro che non sapeva bene, sui casi di Lucia, e sulle
persecuzioni che gli avevan fatte a lui, e come don Rodrigo
se n'era andato con la coda tra le gambe, e non s'era
più veduto da quelle parti; insomma su tutto quell'intreccio
di cose. Seppe anche (e non era per Renzo cognizione
di poca importanza) come fosse proprio il casato
di don Ferrante: ché Agnese gliel aveva bensì fatto
scrivere dal suo segretario; ma sa il cielo com'era stato
scritto; e l'interprete bergamasco, nel leggergli la lettera,
n'aveva fatta una parola tale, che, se Renzo fosse andato
con essa a cercar ricapito di quella casa in Milano, probabilmente
non avrebbe trovato persona che indovinasse
di chi voleva parlare. Eppure quello era l'unico filo che
avesse, per andar in cerca di Lucia. In quanto alla giustizia,
poté confermarsi sempre più ch'era un pericolo abbastanza
lontano, per non darsene gran pensiero: il signor
podestà era morto di peste: chi sa quando se ne
manderebbe un altro; anche la sbirraglia se n'era andata
la più parte; quelli che rimanevano, avevan tutt'altro da
pensare che alle cose vecchie.
Raccontò anche lui all'amico le sue vicende, e n'ebbe
in contraccambio cento storie, del passaggio dell'esercito,
della peste, d'untori, di prodigi. – Son cose brutte, –
disse l'amico, accompagnando Renzo in una camera che
il contagio aveva resa disabitata; – cose che non si sa-
761
rebbe mai creduto di vedere; cose da levarvi l'allegria
per tutta la vita; ma però, a parlarne tra amici, è un sollievo.
Allo spuntar del giorno, eran tutt'e due in cucina;
Renzo in arnese da viaggio, con la sua cintura nascosta
sotto il farsetto, e il coltellaccio nel taschino de' calzoni:
il fagottino, per andar più lesto, lo lasciò in deposito
presso all'ospite. – Se la mi va bene, – gli disse, – se la
trovo in vita, se... basta... ripasso di qui; corro a Pasturo,
a dar la buona nuova a quella povera Agnese, e poi, e
poi... Ma se, per disgrazia, per disgrazia che Dio non
voglia... allora, non so quel che farò, non so dov'anderò:
certo, da queste parti non mi vedete più –. E così parlando,
ritto sulla soglia dell'uscio, con la testa per aria,
guardava con un misto di tenerezza e d'accoramento,
l'aurora del suo paese che non aveva più veduta da tanto
tempo. L'amico gli disse, come s'usa, di sperar bene;
volle che prendesse con sé qualcosa da mangiare; l'accompagnò
per un pezzetto di strada, e lo lasciò con nuovi
augùri.
Renzo, s'incamminò con la sua pace, bastandogli d'arrivar
vicino a Milano in quel giorno, per entrarci il seguente,
di buon'ora, e cominciar subito la sua ricerca. Il
viaggio fu senza accidenti e senza nulla che potesse distrar
Renzo da' suoi pensieri, fuorché le solite miserie e
malinconie. Come aveva fatto il giorno avanti, si fermò
a suo tempo, in un boschetto a mangiare un boccone, e a
riposarsi. Passando per Monza, davanti a una bottega
aperta, dove c'era de' pani in mostra, ne chiese due, per
762
non rimanere sprovvisto, in ogni caso. Il fornaio, gl'intimò
di non entrare, e gli porse sur una piccola pala una
scodelletta, con dentro acqua e aceto, dicendogli che
buttasse lì i danari; e fatto questo, con certe molle, gli
porse, l'uno dopo l'altro, i due pani, che Renzo si mise
uno per tasca.
Verso sera, arriva a Greco, senza però saperne il
nome; ma, tra un po' di memoria de' luoghi, che gli era
rimasta dell'altro viaggio, e il calcolo del cammino fatto
da Monza in poi, congetturando che doveva esser poco
lontano dalla città, uscì dalla strada maestra, per andar
ne' campi in cerca di qualche cascinotto, e lì passar la
notte; ché con osterie non si voleva impicciare. Trovò
meglio di quel che cercava: vide un'apertura in una siepe
che cingeva il cortile d'una cascina; entrò a buon conto.
Non c'era nessuno: vide da un canto un gran portico,
con sotto del fieno ammontato, e a quello appoggiata
una scala a mano; diede un'occhiata in giro, e poi salì
alla ventura; s'accomodò per dormire, e infatti s'addormentò
subito, per non destarsi che all'alba. Allora, andò
carpon carponi verso l'orlo di quel gran letto; mise la testa
fuori, e non vedendo nessuno, scese di dov'era salito,
uscì di dov'era entrato, s'incamminò per viottole, prendendo
per sua stella polare il duomo; e dopo un brevissimo
cammino, venne a sbucar sotto le mura di Milano,
tra porta Orientale e porta Nuova, e molto vicino a questa.
763
CAPITOLO XXXIV
In quanto alla maniera di penetrare in città, Renzo
aveva sentito, così all'ingrosso, che c'eran ordini severissimi
di non lasciar entrar nessuno, senza bulletta di sanità;
ma che in vece ci s'entrava benissimo, chi appena sapesse
un po' aiutarsi e cogliere il momento. Era infatti
così; e lasciando anche da parte le cause generali, per
cui in que' tempi ogni ordine era poco eseguito; lasciando
da parte le speciali, che rendevano così malagevole
la rigorosa esecuzione di questo; Milano si trovava ormai
in tale stato, da non veder cosa giovasse guardarlo,
e da cosa; e chiunque ci venisse, poteva parer piuttosto
noncurante della propria salute, che pericoloso a quella
de' cittadini.
Su queste notizie, il disegno di Renzo era di tentare
d'entrar dalla prima porta a cui si fosse abbattuto; se ci
fosse qualche intoppo, riprender le mura di fuori, finché
ne trovasse un'altra di più facile accesso. E sa il cielo
quante porte s'immaginava che Milano dovesse avere.
Arrivato dunque sotto le mura, si fermò a guardar d'intorno,
come fa chi, non sapendo da che parte gli convenga
di prendere, par che n'aspetti, e ne chieda qualche indizio
da ogni cosa. Ma, a destra e a sinistra, non vedeva
che due pezzi d'una strada storta; dirimpetto, un tratto di
764
mura; da nessuna parte, nessun segno d'uomini viventi:
se non che, da un certo punto del terrapieno, s'alzava
una colonna d'un fumo oscuro e denso, che salendo s'allargava
e s'avvolgeva in ampi globi, perdendosi poi nell'aria
immobile e bigia. Eran vestiti, letti e altre masserizie
infette che si bruciavano: e di tali triste fiammate se
ne faceva di continuo, non lì soltanto, ma in varie parti
delle mura.
Il tempo era chiuso, l'aria pesante, il cielo velato per
tutto da una nuvola o da un nebbione uguale, inerte, che
pareva negare il sole, senza prometter la pioggia; la
campagna d'intorno, parte incolta, e tutta arida; ogni
verzura scolorita, e neppure una gocciola di rugiada sulle
foglie passe e cascanti. Per di più, quella solitudine,
quel silenzio, così vicino a una gran città, aggiungevano
una nuova costernazione all'inquietudine di Renzo, e
rendevan più tetri tutti i suoi pensieri.
Stato lì alquanto, prese la diritta, alla ventura, andando,
senza saperlo, verso porta Nuova, della quale, quantunque
vicina, non poteva accorgersi, a cagione d'un baluardo,
dietro cui era allora nascosta. Dopo pochi passi,
principiò a sentire un tintinnìo di campanelli, che cessava
e ricominciava ogni tanto, e poi qualche voce d'uomo.
Andò avanti e, passato il canto del baluardo, vide
per la prima cosa, un casotto di legno, e sull'uscio, una
guardia appoggiata al moschetto, con una cert'aria stracca
e trascurata: dietro c'era uno stecconato, e dietro
quello, la porta, cioè due alacce di muro, con una tettoia
sopra, per riparare i battenti; i quali erano spalancati,
765
come pure il cancello dello stecconato. Però, davanti appunto
all'apertura, c'era in terra un tristo impedimento:
una barella, sulla quale due monatti accomodavano un
poverino, per portarlo via. Era il capo de' gabellieri, a
cui, poco prima, s'era scoperta la peste. Renzo si fermò,
aspettando la fine: partito il convoglio, e non venendo
nessuno a richiudere il cancello, gli parve tempo, e ci
s'avviò in fretta; ma la guardia, con una manieraccia, gli
gridò: – olà! – Renzo si fermò di nuovo su due piedi, e,
datogli d'occhio, tirò fuori un mezzo ducatone, e glielo
fece vedere. Colui, o che avesse già avuta la peste, o che
la temesse meno di quel che amava i mezzi ducatoni,
accennò a Renzo che glielo buttasse; e vistoselo volar
subito a' piedi, susurrò: – va' innanzi presto –. Renzo
non se lo fece dir due volte; passò lo stecconato, passò
la porta, andò avanti, senza che nessuno s'accorgesse di
lui, o gli badasse; se non che, quando ebbe fatti forse
quaranta passi, sentì un altro – olà – che un gabelliere
gli gridava dietro. Questa volta, fece le viste di non sentire,
e, senza voltarsi nemmeno, allungò il passo. – Olà!
– gridò di nuovo il gabelliere, con una voce però che indicava
più impazienza che risoluzione di farsi ubbidire;
e non essendo ubbidito, alzò le spalle, e tornò nella sua
casaccia, come persona a cui premesse più di non accostarsi
troppo ai passeggieri, che d'informarsi de' fatti
loro.
La strada che Renzo aveva presa, andava allora, come
adesso, diritta fino al canale detto il Naviglio: i lati erano
siepi o muri d'orti, chiese e conventi, e poche case. In
766
cima a questa strada, e nel mezzo di quella che costeggia
il canale, c'era una colonna, con una croce detta la
croce di sant'Eusebio. E per quanto Renzo guardasse innanzi,
non vedeva altro che quella croce. Arrivato al
crocicchio che divide la strada circa alla metà, e guardando
dalle due parti, vide a dritta, in quella strada che
si chiama lo stradone di santa Teresa, un cittadino che
veniva appunto verso di lui. "Un cristiano, finalmente!"
disse tra sé; e si voltò subito da quella parte, pensando
di farsi insegnar la strada da lui. Questo pure aveva visto
il forestiero che s'avanzava; e andava squadrandolo
da lontano, con uno sguardo sospettoso; e tanto più,
quando s'accorse che, in vece d'andarsene per i fatti
suoi, gli veniva incontro. Renzo, quando fu poco distante,
si levò il cappello, da quel montanaro rispettoso che
era; e tenendolo con la sinistra, mise l'altra mano nel cocuzzolo,
e andò più direttamente verso lo sconosciuto.
Ma questo, stralunando gli occhi affatto, fece un passo
addietro, alzò un noderoso bastone, e voltata la punta,
ch'era di ferro, alla vita di Renzo, gridò: – via! via! via!
– Oh oh! – gridò il giovine anche lui; rimise il cappello
in testa, e, avendo tutt'altra voglia, come diceva poi,
quando raccontava la cosa, che di metter su lite in quel
momento, voltò le spalle a quello stravagante, e continuò
la sua strada, o, per meglio dire, quella in cui si trovava
avviato.
L'altro tirò avanti anche lui per la sua, tutto fremente,
e voltandosi, ogni momento, indietro. E arrivato a casa,
raccontò che gli s'era accostato un untore, con un'aria
767
umile, mansueta, con un viso d'infame impostore, con lo
scatolino dell'unto, o l'involtino della polvere (non era
ben certo qual de' due) in mano, nel cocuzzolo del cappello,
per fargli il tiro, se lui non l'avesse saputo tener
lontano. – Se mi s'accostava un passo di più, – soggiunse,
– l'infilavo addirittura, prima che avesse tempo d'accomodarmi
me, il birbone. La disgrazia fu ch'eravamo
in un luogo così solitario, ché se era in mezzo Milano,
chiamavo gente, e mi facevo aiutare a acchiapparlo. Sicuro
che gli si trovava quella scellerata porcheria nel
cappello. Ma lì da solo a solo, mi son dovuto contentare
di fargli paura, senza risicare di cercarmi un malanno;
perché un po' di polvere è subito buttata; e coloro hanno
una destrezza particolare; e poi hanno il diavolo dalla
loro. Ora sarà in giro per Milano: chi sa che strage fa! –
E fin che visse, che fu per molt'anni, ogni volta che si
parlasse d'untori, ripeteva la sua storia, e soggiungeva: –
quelli che sostengono ancora che non era vero, non lo
vengano a dire a me; perché le cose bisogna averle viste.
Renzo, lontano dall'immaginarsi come l'avesse scampata
bella, e agitato più dalla rabbia che dalla paura,
pensava, camminando, a quell'accoglienza, e indovinava
bene a un di presso ciò che lo sconosciuto aveva pensato
di lui; ma la cosa gli pareva così irragionevole, che concluse
tra sé che colui doveva essere un qualche mezzo
matto. "La principia male, – pensava però: – par che ci
sia un pianeta per me, in questo Milano. Per entrare, tutto
mi va a seconda; e poi, quando ci son dentro, trovo i
768
dispiaceri lì apparecchiati. Basta... coll'aiuto di Dio... se
trovo... se ci riesco a trovare... eh! tutto sarà stato niente".
Arrivato al ponte, voltò, senza esitare, a sinistra, nella
strada di san Marco, parendogli, a ragione, che dovesse
condurre verso l'interno della città. E andando avanti,
guardava in qua e in là, per veder se poteva scoprire
qualche creatura umana; ma non ne vide altra che uno
sformato cadavere nel piccol fosso che corre tra quelle
poche case (che allora erano anche meno), e un pezzo
della strada. Passato quel pezzo, sentì gridare: – o quell'uomo!
– e guardando da quella parte, vide poco lontano,
a un terrazzino d'una casuccia isolata, una povera
donna, con una nidiata di bambini intorno; la quale, seguitandolo
a chiamare, gli fece cenno anche con la
mano. Ci andò di corsa; e quando fu vicino, – o quel
giovine, – disse quella donna: – per i vostri poveri morti,
fate la carità d'andare a avvertire il commissario che
siamo qui dimenticati. Ci hanno chiusi in casa come sospetti,
perché il mio povero marito è morto; ci hanno inchiodato
l'uscio, come vedete; e da ier mattina, nessuno
è venuto a portarci da mangiare. In tante ore che siam
qui, non m'è mai capitato un cristiano che me la facesse
questa carità: e questi poveri innocenti moion di fame.
– Di fame! – esclamò Renzo; e, cacciate le mani nelle
tasche, – ecco, ecco, – disse, tirando fuori i due pani: –
calatemi giù qualcosa da metterli dentro.
– Dio ve ne renda merito; aspettate un momento, –
disse quella donna; e andò a cercare un paniere, e una
769
fune da calarlo, come fece. A Renzo intanto gli vennero
in mente que' pani che aveva trovati vicino alla croce,
nell'altra sua entrata in Milano, e pensava: "ecco: è una
restituzione, e forse meglio che se gli avessi restituiti al
proprio padrone: perché qui è veramente un'opera di misericordia".
– In quanto al commissario che dite, la mia donna, –
disse poi, mettendo i pani nel paniere, – io non vi posso
servire in nulla; perché, per dirvi la verità, son forestiero,
e non son niente pratico di questo paese. Però, se incontro
qualche uomo un po' domestico e umano, da potergli
parlare, lo dirò a lui.
La donna lo pregò che facesse così, e gli disse il
nome della strada, onde lui sapesse indicarla.
– Anche voi, – riprese Renzo, – credo che potrete farmi
un piacere, una vera carità, senza vostro incomodo.
Una casa di cavalieri, di gran signoroni, qui di Milano,
casa *** sapreste insegnarmi dove sia?
– So che la c'è questa casa, – rispose la donna: – ma
dove sia, non lo so davvero. Andando avanti di qua,
qualcheduno che ve la insegni, lo troverete. E ricordatevi
di dirgli anche di noi.
– Non dubitate, – disse Renzo, e andò avanti.
A ogni passo, sentiva crescere e avvicinarsi un rumore
che già aveva cominciato a sentire mentre era lì fermo
a discorrere: un rumor di ruote e di cavalli, con un
tintinnìo di campanelli, e ogni tanto un chioccar di fruste,
con un accompagnamento d'urli. Guardava innanzi,
ma non vedeva nulla. Arrivato allo sbocco di quella
770
strada, scoprendosegli davanti la piazza di san Marco, la
prima cosa che gli diede nell'occhio, furon due travi ritte,
con una corda, e con certe carrucole; e non tardò a riconoscere
(ch'era cosa famigliare in quel tempo) l'abbominevole
macchina della tortura. Era rizzata in quel luogo,
e non in quello soltanto, ma in tutte le piazze e nelle
strade più spaziose, affinché i deputati d'ogni quartiere,
muniti a questo d'ogni facoltà più arbitraria, potessero
farci applicare immediatamente chiunque paresse loro
meritevole di pena: o sequestrati che uscissero di casa, o
subalterni che non facessero il loro dovere, o chiunque
altro. Era uno di que' rimedi eccessivi e inefficaci de'
quali, a quel tempo, e in que' momenti specialmente, si
faceva tanto scialacquìo.
Ora, mentre Renzo guarda quello strumento, pensando
perché possa essere alzato in quel luogo, sente avvicinarsi
sempre più il rumore, e vede spuntar dalla cantonata
della chiesa un uomo che scoteva un campanello:
era un apparitore; e dietro a lui due cavalli che, allungando
il collo, e puntando le zampe, venivano avanti a
fatica; e strascinato da quelli, un carro di morti, e dopo
quello un altro, e poi un altro e un altro; e di qua e di là,
monatti alle costole de' cavalli, spingendoli, a frustate, a
punzoni, a bestemmie. Eran que' cadaveri, la più parte
ignudi, alcuni mal involtati in qualche cencio, ammonticchiati,
intrecciati insieme, come un gruppo di serpi
che lentamente si svolgano al tepore della primavera;
ché, a ogni intoppo, a ogni scossa, si vedevan que' mucchi
funesti tremolare e scompaginarsi bruttamente, e
771
ciondolar teste, e chiome verginali arrovesciarsi, e braccia
svincolarsi, e batter sulle rote, mostrando all'occhio
già inorridito come un tale spettacolo poteva divenire
più doloroso e più sconcio.
Il giovine s'era fermato sulla cantonata della piazza,
vicino alla sbarra del canale, e pregava intanto per que'
morti sconosciuti. Un atroce pensiero gli balenò in mente:
"forse là, là insieme, là sotto... Oh, Signore! fate che
non sia vero! fate ch'io non ci pensi!"
Passato il convoglio funebre, Renzo si mosse, attraversò
la piazza, prendendo lungo il canale a mancina,
senz'altra ragione della scelta, se non che il convoglio
era andato dall'altra parte. Fatti que' quattro passi tra il
fianco della chiesa e il canale, vide a destra il ponte
Marcellino; prese di lì, e riuscì in Borgo Nuovo. E guardando
innanzi, sempre con quella mira di trovar qualcheduno
da farsi insegnar la strada, vide in fondo a
quella un prete in farsetto, con un bastoncino in mano,
ritto vicino a un uscio socchiuso, col capo chinato, e l'orecchio
allo spiraglio; e poco dopo lo vide alzar la mano
e benedire. Congetturò quello ch'era di fatto, cioè che finisse
di confessar qualcheduno; e disse tra sé: "questo è
l'uomo che fa per me. Se un prete, in funzion di prete,
non ha un po' di carità, un po' d'amore e di buona grazia,
bisogna dire che non ce ne sia più in questo mondo".
Intanto il prete, staccatosi dall'uscio, veniva dalla parte
di Renzo, tenendosi, con gran riguardo, nel mezzo
della strada. Renzo, quando gli fu vicino, si levò il cappello,
e gli accennò che desiderava parlargli, fermandosi
772
nello stesso tempo, in maniera da fargli intendere che
non si sarebbe accostato di più. Quello pure si fermò, in
atto di stare a sentire, puntando però in terra il suo bastoncino
davanti a sé, come per farsene un baluardo.
Renzo espose la sua domanda, alla quale il prete soddisfece,
non solo con dirgli il nome della strada dove la
casa era situata, ma dandogli anche, come vide che il
poverino n'aveva bisogno, un po' d'itinerario; indicandogli,
cioè, a forza di diritte e di mancine, di chiese e di
croci, quell'altre sei o otto strade che aveva da passare
per arrivarci.
– Dio la mantenga sano, in questi tempi, e sempre, –
disse Renzo: e mentre quello si moveva per andarsene, –
un'altra carità, – soggiunse; e gli disse della povera donna
dimenticata. Il buon prete ringraziò lui d'avergli dato
occasione di fare una carità così necessaria; e, dicendo
che andava ad avvertire chi bisognava, tirò avanti. Renzo
si mosse anche lui, e, camminando, cercava di fare a
se stesso una ripetizione dell'itinerario, per non esser da
capo a dover domandare a ogni cantonata. Ma non potreste
immaginarvi come quell'operazione gli riuscisse
penosa, e non tanto per la difficoltà della cosa in sé,
quanto per un nuovo turbamento che gli era nato nell'animo.
Quel nome della strada, quella traccia del cammino
l'avevan messo così sottosopra. Era l'indizio che aveva
desiderato e domandato, e del quale non poteva far di
meno; né gli era stato detto nient'altro, da che potesse ricavare
nessun augurio sinistro; ma che volete? quell'idea
un po' più distinta d'un termine vicino, dove usci-
773
rebbe d'una grand'incertezza, dove potrebbe sentirsi
dire: è viva, o sentirsi dire: è morta; quell'idea l'aveva
così colpito che, in quel momento, gli sarebbe piaciuto
più di trovarsi ancora al buio di tutto, d'essere al principio
del viaggio, di cui ormai toccava la fine. Raccolse
però le sue forze, e disse a se stesso: "ehi! se principiamo
ora a fare il ragazzo, com'anderà?" Così rinfrancato
alla meglio, seguitò la sua strada, inoltrandosi nella città.
Quale città! e cos'era mai, al paragone, quello ch'era
stata l'anno avanti, per cagion della fame!
Renzo s'abbatteva appunto a passare per una delle
parti più squallide e più desolate: quella crociata di strade
che si chiamava il carrobio di porta Nuova. (C'era allora
una croce nel mezzo, e, dirimpetto ad essa, accanto
a dove ora è san Francesco di Paola, una vecchia chiesa
col titolo di sant'Anastasia). Tanta era stata in quel vicinato
la furia del contagio, e il fetor de' cadaveri lasciati
lì che i pochi rimasti vivi erano stati costretti a sgomberare:
sicché, alla mestizia che dava al passeggiero quell'aspetto
di solitudine e d'abbandono, s'aggiungeva l'orrore
e lo schifo delle tracce e degli avanzi della recente
abitazione. Renzo affrettò il passo, facendosi coraggio
col pensare che la meta non doveva essere così vicina, e
sperando che, prima d'arrivarci, troverebbe mutata, almeno
in parte, la scena; e infatti, di lì a non molto, riuscì
in un luogo che poteva pur dirsi città di viventi; ma quale
città ancora, e quali viventi! Serrati, per sospetto e per
terrore, tutti gli usci di strada, salvo quelli che fossero
774
spalancati per esser le case disabitate, o invase; altri inchiodati
e sigillati, per esser nelle case morta o ammalata
gente di peste; altri segnati d'una croce fatta col carbone,
per indizio ai monatti, che c'eran de' morti da portar
via: il tutto più alla ventura che altro, secondo che si
fosse trovato piuttosto qua che là un qualche commissario
della Sanità o altro impiegato, che avesse voluto eseguir
gli ordini, o fare un'angheria. Per tutto cenci e, più
ributtanti de' cenci, fasce marciose, strame ammorbato,
o lenzoli buttati dalle finestre; talvolta corpi, o di persone
morte all'improvviso, nella strada, e lasciati lì fin che
passasse un carro da portarli via, o cascati da' carri medesimi,
o buttati anch'essi dalle finestre: tanto l'insistere
e l'imperversar del disastro aveva insalvatichiti gli animi,
e fatto dimenticare ogni cura di pietà, ogni riguardo
sociale! Cessato per tutto ogni rumor di botteghe, ogni
strepito di carrozze, ogni grido di venditori, ogni chiacchierìo
di passeggieri, era ben raro che quel silenzio di
morte fosse rotto da altro che da rumor di carri funebri,
da lamenti di poveri, da rammarichìo d'infermi, da urli
di frenetici, da grida di monatti. All'alba, a mezzogiorno,
a sera, una campana del duomo dava il segno di recitar
certe preci assegnate dall'arcivescovo: a quel tocco
rispondevan le campane dell'altre chiese; e allora avreste
veduto persone affacciarsi alle finestre, a pregare in
comune; avreste sentito un bisbiglio di voci e di gemiti,
che spirava una tristezza mista pure di qualche conforto.
Morti a quell'ora forse i due terzi de' cittadini, andati
via o ammalati una buona parte del resto, ridotto quasi a
775
nulla il concorso della gente di fuori, de' pochi che andavan
per le strade, non se ne sarebbe per avventura, in
un lungo giro, incontrato uno solo in cui non si vedesse
qualcosa di strano, e che dava indizio d'una funesta mutazione
di cose. Si vedevano gli uomini più qualificati,
senza cappa né mantello, parte allora essenzialissima del
vestiario civile; senza sottana i preti, e anche de' religiosi
in farsetto; dismessa in somma ogni sorte di vestito
che potesse con gli svolazzi toccar qualche cosa, o dare
(ciò che si temeva più di tutto il resto) agio agli untori.
E fuor di questa cura d'andar succinti e ristretti il più che
fosse possibile, negletta e trasandata ogni persona; lunghe
le barbe di quelli che usavan portarle, cresciute a
quelli che prima costumavan di raderle; lunghe pure e
arruffate le capigliature, non solo per quella trascuranza
che nasce da un invecchiato abbattimento, ma per esser
divenuti sospetti i barbieri, da che era stato preso e condannato,
come untor famoso, uno di loro, Giangiacomo
Mora: nome che, per un pezzo, conservò una celebrità
municipale d'infamia, e ne meriterebbe una ben più diffusa
e perenne di pietà. I più tenevano da una mano un
bastone, alcuni anche una pistola, per avvertimento minaccioso
a chi avesse voluto avvicinarsi troppo; dall'altra
pasticche odorose, o palle di metallo o di legno traforate,
con dentro spugne inzuppate d'aceti medicati; e se
le andavano ogni tanto mettendo al naso, o ce le tenevano
di continuo. Portavano alcuni attaccata al collo una
boccetta con dentro un po' d'argento vivo, persuasi che
avesse la virtù d'assorbire e di ritenere ogni esalazione
776
pestilenziale; e avevan poi cura di rinnovarlo ogni tanti
giorni. I gentiluomini, non solo uscivano senza il solito
seguito, ma si vedevano, con una sporta in braccio, andare
a comprar le cose necessarie al vitto. Gli amici,
quando pur due s'incontrassero per la strada, si salutavan
da lontano, con cenni taciti e frettolosi. Ognuno,
camminando, aveva molto da fare, per iscansare gli
schifosi e mortiferi inciampi di cui il terreno era sparso
e, in qualche luogo, anche affatto ingombro: ognuno
cercava di stare in mezzo alla strada, per timore d'altro
sudiciume, o d'altro più funesto peso che potesse venir
giù dalle finestre; per timore delle polveri venefiche che
si diceva esser spesso buttate da quelle su' passeggieri;
per timore delle muraglie, che potevan esser unte. Così
l'ignoranza, coraggiosa e guardinga alla rovescia, aggiungeva
ora angustie all'angustie, e dava falsi terrori, in
compenso de' ragionevoli e salutari che aveva levati da
principio.
Tal era ciò che di meno deforme e di men compassionevole
si faceva vedere intorno, i sani, gli agiati: ché,
dopo tante immagini di miseria, e pensando a quella ancor
più grave, per mezzo alla quale dovrem condurre il
lettore, non ci fermeremo ora a dir qual fosse lo spettacolo
degli appestati che si strascicavano o giacevano per
le strade, de' poveri, de' fanciulli, delle donne. Era tale,
che il riguardante poteva trovar quasi un disperato conforto
in ciò che ai lontani e ai posteri fa la più forte e dolorosa
impressione; nel pensare, dico, nel vedere quanto
que' viventi fossero ridotti a pochi.
777
In mezzo a questa desolazione aveva Renzo fatto già
una buona parte del suo cammino, quando, distante ancor
molti passi da una strada in cui doveva voltare, sentì
venir da quella un vario frastono, nel quale si faceva distinguere
quel solito orribile tintinnìo.
Arrivato alla cantonata della strada, ch'era una delle
più larghe, vide quattro carri fermi nel mezzo; e come,
in un mercato di granaglie, si vede un andare e venire di
gente, un caricare e un rovesciar di sacchi, tale era il
movimento in quel luogo: monatti ch'entravan nelle
case, monatti che n'uscivan con un peso su le spalle, e lo
mettevano su l'uno o l'altro carro: alcuni con la divisa
rossa, altri senza quel distintivo, molti con uno ancor
più odioso, pennacchi e fiocchi di vari colori, che quegli
sciagurati portavano come per segno d'allegria, in tanto
pubblico lutto. Ora da una, ora da un'altra finestra, veniva
una voce lugubre: – qua, monatti! – E con suono ancor
più sinistro, da quel tristo brulichìo usciva qualche
vociaccia che rispondeva: – ora, ora –. Ovvero eran pigionali
che brontolavano, e dicevano di far presto: ai
quali i monatti rispondevano con bestemmie.
Entrato nella strada, Renzo allungò il passo, cercando
di non guardar quegl'ingombri, se non quanto era necessario
per iscansarli; quando il suo sguardo s'incontrò in
un oggetto singolare di pietà, d'una pietà che invogliava
l'animo a contemplarlo; di maniera che si fermò, quasi
senza volerlo.
Scendeva dalla soglia d'uno di quegli usci, e veniva
verso il convoglio, una donna, il cui aspetto annunziava
778
una giovinezza avanzata, ma non trascorsa; e vi traspariva
una bellezza velata e offuscata, ma non guasta, da
una gran passione, e da un languor mortale: quella bellezza
molle a un tempo e maestosa, che brilla nel sangue
lombardo. La sua andatura era affaticata, ma non cascante;
gli occhi non davan lacrime, ma portavan segno
d'averne sparse tante; c'era in quel dolore un non so che
di pacato e di profondo, che attestava un'anima tutta
consapevole e presente a sentirlo. Ma non era il solo suo
aspetto che, tra tante miserie, la indicasse così particolarmente
alla pietà, e ravvivasse per lei quel sentimento
ormai stracco e ammortito ne' cuori. Portava essa in collo
una bambina di forse nov'anni, morta; ma tutta ben
accomodata, co' capelli divisi sulla fronte, con un vestito
bianchissimo, come se quelle mani l'avessero adornata
per una festa promessa da tanto tempo, e data per premio.
Né la teneva a giacere, ma sorretta, a sedere sur un
braccio, col petto appoggiato al petto, come se fosse stata
viva; se non che una manina bianca a guisa di cera
spenzolava da una parte, con una certa inanimata gravezza,
e il capo posava sull'omero della madre, con un
abbandono più forte del sonno: della madre, ché, se anche
la somiglianza de' volti non n'avesse fatto fede, l'avrebbe
detto chiaramente quello de' due ch'esprimeva
ancora un sentimento.
Un turpe monatto andò per levarle la bambina dalle
braccia, con una specie però d'insolito rispetto, con un'esitazione
involontaria. Ma quella, tirandosi indietro,
senza però mostrare sdegno né disprezzo, – no! – disse:
779
– non me la toccate per ora; devo metterla io su quel
carro: prendete –. Così dicendo, aprì una mano, fece vedere
una borsa, e la lasciò cadere in quella che il monatto
le tese. Poi continuò: – promettetemi di non levarle
un filo d'intorno, né di lasciar che altri ardisca di farlo, e
di metterla sotto terra così.
Il monatto si mise una mano al petto; e poi, tutto premuroso,
e quasi ossequioso, più per il nuovo sentimento
da cui era come soggiogato, che per l'inaspettata ricompensa,
s'affaccendò a far un po' di posto sul carro per la
morticina. La madre, dato a questa un bacio in fronte, la
mise lì come sur un letto, ce l'accomodò, le stese sopra
un panno bianco, e disse l'ultime parole: – addio, Cecilia!
riposa in pace! Stasera verremo anche noi, per restar
sempre insieme. Prega intanto per noi; ch'io pregherò
per te e per gli altri –. Poi voltatasi di nuovo al monatto,
– voi, – disse, – passando di qui verso sera, salirete a
prendere anche me, e non me sola.
Così detto, rientrò in casa, e, un momento dopo, s'affacciò
alla finestra, tenendo in collo un'altra bambina
più piccola, viva, ma coi segni della morte in volto.
Stette a contemplare quelle così indegne esequie della
prima, finché il carro non si mosse, finché lo poté vedere;
poi disparve. E che altro poté fare, se non posar sul
letto l'unica che le rimaneva, e mettersele accanto per
morire insieme? come il fiore già rigoglioso sullo stelo
cade insieme col fiorellino ancora in boccia, al passar
della falce che pareggia tutte l'erbe del prato.
– O Signore! – esclamò Renzo: – esauditela! tiratela a
780
voi, lei e la sua creaturina: hanno patito abbastanza!
hanno patito abbastanza!
Riavuto da quella commozione straordinaria, e mentre
cerca di tirarsi in mente l'itinerario per trovare se alla
prima strada deve voltare, e se a diritta o a mancina,
sente anche da questa venire un altro e diverso strepito,
un suono confuso di grida imperiose, di fiochi lamenti,
un pianger di donne, un mugolìo di fanciulli.
Andò avanti, con in cuore quella solita trista e oscura
aspettativa. Arrivato al crocicchio, vide da una parte una
moltitudine confusa che s'avanzava, e si fermò lì, per lasciarla
passare. Erano ammalati che venivan condotti al
lazzeretto; alcuni, spinti a forza, resistevano in vano, in
vano gridavano che volevan morire sul loro letto, e rispondevano
con inutili imprecazioni alle bestemmie e ai
comandi de' monatti che li guidavano; altri camminavano
in silenzio, senza mostrar dolore, né alcun altro sentimento,
come insensati; donne co' bambini in collo; fanciulli
spaventati dalle grida, da quegli ordini, da quella
compagnia, più che dal pensiero confuso della morte, i
quali ad alte strida imploravano la madre e le sue braccia
fidate, e la casa loro. Ahi! e forse la madre, che credevano
d'aver lasciata addormentata sul suo letto, ci s'era
buttata, sorpresa tutt'a un tratto dalla peste; e stava lì
senza sentimento, per esser portata sur un carro al lazzeretto,
o alla fossa, se il carro veniva più tardi. Forse, o
sciagura degna di lacrime ancor più amare! la madre,
tutta occupata de' suoi patimenti, aveva dimenticato
ogni cosa, anche i figli, e non aveva più che un pensie-
781
ro: di morire in pace. Pure, in tanta confusione, si vedeva
ancora qualche esempio di fermezza e di pietà: padri,
madri, fratelli, figli, consorti, che sostenevano i cari
loro, e gli accompagnavano con parole di conforto: né
adulti soltanto, ma ragazzetti, ma fanciulline che guidavano
i fratellini più teneri, e, con giudizio e con compassione
da grandi, raccomandavano loro d'essere ubbidienti,
gli assicuravano che s'andava in un luogo dove
c'era chi avrebbe cura di loro per farli guarire.
In mezzo alla malinconia e alla tenerezza di tali viste,
una cosa toccava più sul vivo, e teneva in agitazione il
nostro viaggiatore. La casa doveva esser lì vicina, e chi
sa se tra quella gente... Ma passata tutta la comitiva, e
cessato quel dubbio, si voltò a un monatto che veniva
dietro, e gli domandò della strada e della casa di don
Ferrante. – In malora, tanghero, – fu la risposta che
n'ebbe. Né si curò di dare a colui quella che si meritava;
ma, visto, a due passi, un commissario che veniva in
coda al convoglio, e aveva un viso un po' più di cristiano,
fece a lui la stessa domanda. Questo, accennando
con un bastone la parte donde veniva, disse: – la prima
strada a diritta, l'ultima casa grande a sinistra.
Con una nuova e più forte ansietà in cuore, il giovine
prende da quella parte. È nella strada; distingue subito la
casa tra l'altre, più basse e meschine; s'accosta al portone
che è chiuso, mette la mano sul martello, e ce la tien
sospesa, come in un'urna, prima di tirar su la polizza
dove fosse scritta la sua vita, o la sua morte. Finalmente
alza il martello, e dà un picchio risoluto.
782
Dopo qualche momento, s'apre un poco una finestra;
una donna fa capolino, guardando chi era, con un viso
ombroso che par che dica: monatti? vagabondi? commissari?
untori? diavoli?
– Quella signora, – disse Renzo guardando in su, e
con voce non troppo sicura: – ci sta qui a servire una
giovine di campagna, che ha nome Lucia?
– La non c'è più; andate, – rispose quella donna, facendo
atto di chiudere.
– Un momento, per carità! La non c'è più? Dov'è?
– Al lazzeretto –; e di nuovo voleva chiudere.
– Ma un momento, per l'amor del cielo! Con la peste?
– Già. Cosa nuova, eh? Andate.
– Oh povero me! Aspetti: era ammalata molto? Quanto
tempo è...?
Ma intanto la finestra fu chiusa davvero.
– Quella signora! quella signora! una parola, per carità!
per i suoi poveri morti! Non le chiedo niente del suo:
ohe! – Ma era come dire al muro.
Afflitto della nuova, e arrabbiato della maniera, Renzo
afferrò ancora il martello, e, così appoggiato alla porta,
andava stringendolo e storcendolo, l'alzava per picchiar
di nuovo alla disperata, poi lo teneva sospeso. In
quest'agitazione, si voltò per vedere se mai ci fosse d'intorno
qualche vicino, da cui potesse forse aver qualche
informazione più precisa, qualche indizio, qualche
lume. Ma la prima, l'unica persona che vide, fu un'altra
donna, distante forse un venti passi; la quale, con un
viso ch'esprimeva terrore, odio, impazienza e malizia,
783
con cert'occhi stravolti che volevano insieme guardar
lui, e guardar lontano, spalancando la bocca come in
atto di gridare a più non posso, ma rattenendo anche il
respiro, alzando due braccia scarne, allungando e ritirando
due mani grinzose e piegate a guisa d'artigli,
come se cercasse d'acchiappar qualcosa, si vedeva che
voleva chiamar gente, in modo che qualcheduno non se
n'accorgesse. Quando s'incontrarono a guardarsi, colei,
fattasi ancor più brutta, si riscosse come persona sorpresa.
– Che diamine...? – cominciava Renzo, alzando anche
lui le mani verso la donna; ma questa, perduta la speranza
di poterlo far cogliere all'improvviso, lasciò scappare
il grido che aveva rattenuto fin allora: – l'untore! dàgli!
dàgli! dàgli all'untore!
– Chi? io! ah strega bugiarda! sta' zitta, – gridò Renzo;
e fece un salto verso di lei, per impaurirla e farla
chetare. Ma s'avvide subito, che aveva bisogno piuttosto
di pensare ai casi suoi. Allo strillar della vecchia, accorreva
gente di qua e di là; non la folla che, in un caso simile,
sarebbe stata, tre mesi prima; ma più che abbastanza
per poter fare d'un uomo solo quel che volessero.
Nello stesso tempo, s'aprì di nuovo la finestra, e quella
medesima sgarbata di prima ci s'affacciò questa volta, e
gridava anche lei: – pigliatelo, pigliatelo; che dev'essere
uno di que' birboni che vanno in giro a unger le porte de'
galantuomini.
Renzo non istette lì a pensare: gli parve subito miglior
partito sbrigarsi da coloro, che rimanere a dir le
784
sue ragioni: diede un'occhiata a destra e a sinistra, da
che parte ci fosse men gente, e svignò di là. Rispinse
con un urtone uno che gli parava la strada; con un gran
punzone nel petto, fece dare indietro otto o dieci passi
un altro che gli correva incontro; e via di galoppo, col
pugno in aria, stretto, nocchiuto, pronto per qualunque
altro gli fosse venuto tra' piedi. La strada davanti era
sempre libera; ma dietro le spalle sentiva il calpestìo e,
più forti del calpestìo, quelle grida amare: – dàgli! dàgli!
all'untore! – Non sapeva quando fossero per fermarsi;
non vedeva dove si potrebbe mettere in salvo. L'ira divenne
rabbia, l'angoscia si cangiò in disperazione; e,
perso il lume degli occhi, mise mano al suo coltellaccio,
lo sfoderò, si fermò su due piedi, voltò indietro il viso
più torvo e più cagnesco che avesse fatto a' suoi giorni;
e, col braccio teso, brandendo in aria la lama luccicante,
gridò: – chi ha cuore, venga avanti, canaglia! che l'ungerò
io davvero con questo.
Ma, con maraviglia, e con un sentimento confuso di
consolazione, vide che i suoi persecutori s'eran già fermati,
e stavan lì come titubanti, e che, seguitando a urlare,
facevan, con le mani per aria, certi cenni da spiritati,
come a gente che venisse di lontano dietro a lui. Si voltò
di nuovo, e vide (ché il gran turbamento non gliel aveva
lasciato vedere un momento prima) un carro che s'avanzava,
anzi una fila di que' soliti carri funebri, col solito
accompagnamento; e dietro, a qualche distanza, un altro
mucchietto di gente che avrebbero voluto anche loro
dare addosso all'untore, e prenderlo in mezzo; ma eran
785
trattenuti dall'impedimento medesimo. Vistosi così tra
due fuochi, gli venne in mente che ciò che era di terrore
a coloro, poteva essere a lui di salvezza; pensò che non
era tempo di far lo schizzinoso; rimise il coltellaccio nel
fodero, si tirò da una parte, prese la rincorsa verso i carri,
passò il primo, e adocchiò nel secondo un buono spazio
voto. Prende la mira, spicca un salto; è su, piantato
sul piede destro, col sinistro in aria, e con le braccia alzate.
– Bravo! bravo! – esclamarono, a una voce, i monatti,
alcuni de' quali seguivano il convoglio a piedi, altri eran
seduti sui carri, altri, per dire l'orribil cosa com'era, sui
cadaveri, trincando da un gran fiasco che andava in giro.
– Bravo! bel colpo!
– Sei venuto a metterti sotto la protezione de' monatti;
fa' conto d'essere in chiesa, – gli disse uno de' due che
stavano sul carro dov'era montato.
I nemici, all'avvicinarsi del treno, avevano, i più, voltate
le spalle, e se n'andavano, non lasciando di gridare:
– dàgli! dàgli! all'untore! – Qualcheduno si ritirava più
adagio, fermandosi ogni tanto, e voltandosi, con versacci
e con gesti di minaccia, a Renzo; il quale, dal carro,
rispondeva loro dibattendo i pugni in aria.
– Lascia fare a me, – gli disse un monatto; e strappato
d'addosso a un cadavere un laido cencio, l'annodò in
fretta, e, presolo per una delle cocche, l'alzò come una
fionda verso quegli ostinati, e fece le viste di buttarglielo,
gridando: – aspetta, canaglia! – A quell'atto, fuggiron
tutti, inorriditi; e Renzo non vide più che schiene di ne-
786
mici, e calcagni che ballavano rapidamente per aria, a
guisa di gualchiere.
Tra i monatti s'alzò un urlo di trionfo, uno scroscio
procelloso di risa, un – uh! – prolungato, come per accompagnar
quella fuga.
– Ah ah! vedi se noi sappiamo proteggere i galantuomini?
disse a Renzo quel monatto: – val più uno di noi
che cento di que' poltroni.
– Certo, posso dire che vi devo la vita, – rispose Renzo:
– e vi ringrazio con tutto il cuore.
– Di che cosa? – disse il monatto: – tu lo meriti: si
vede che sei un bravo giovine. Fai bene a ungere questa
canaglia: ungili, estirpali costoro, che non vaglion qualcosa,
se non quando son morti; che, per ricompensa della
vita che facciamo, ci maledicono, e vanno dicendo
che, finita la morìa, ci voglion fare impiccar tutti. Hanno
a finir prima loro che la morìa, e i monatti hanno a restar
soli, a cantar vittoria, e a sguazzar per Milano.
– Viva la morìa, e moia la marmaglia! – esclamò l'altro;
e, con questo bel brindisi, si mise il fiasco alla bocca,
e, tenendolo con tutt'e due le mani, tra le scosse del
carro, diede una buona bevuta, poi lo porse a Renzo, dicendo:
– bevi alla nostra salute.
– Ve l'auguro a tutti, con tutto il cuore, – disse Renzo:
– ma non ho sete; non ho proprio voglia di bere in questo
momento.
– Tu hai avuto una bella paura, a quel che mi pare, –
disse il monatto: – m'hai l'aria d'un pover'uomo; ci vuol
altri visi a far l'untore.
787
– Ognuno s'ingegna come può, – disse l'altro.
– Dammelo qui a me, – disse uno di quelli che venivano
a piedi accanto al carro, – ché ne voglio bere anch'io
un altro sorso, alla salute del suo padrone, che si
trova qui in questa bella compagnia... lì, lì, appunto, mi
pare, in quella bella carrozzata.
E, con un suo atroce e maledetto ghigno, accennava il
carro davanti a quello su cui stava il povero Renzo. Poi,
composto il viso a un atto di serietà ancor più bieco e
fellonesco, fece una riverenza da quella parte, e riprese:
– si contenta, padron mio, che un povero monattuccio
assaggi di quello della sua cantina? Vede bene: si fa certe
vite: siam quelli che l'abbiam messo in carrozza, per
condurlo in villeggiatura. E poi, già a loro signori il vino
fa subito male: i poveri monatti han lo stomaco buono.
E tra le risate de' compagni, prese il fiasco, e l'alzò;
ma, prima di bere, si voltò a Renzo, gli fissò gli occhi in
viso, e gli disse, con una cert'aria di compassione sprezzante:
– bisogna che il diavolo col quale hai fatto il patto,
sia ben giovine; ché, se non eravamo lì noi a salvarti,
lui ti dava un bell'aiuto –. E tra un nuovo scroscio di
risa, s'attaccò il fiasco alle labbra.
– E noi? eh! e noi? – gridaron più voci dal carro ch'era
avanti. Il birbone, tracannato quanto ne volle, porse,
con tutt'e due le mani, il gran fiasco a quegli altri suoi
simili, i quali se lo passaron dall'uno all'altro, fino a uno
che, votatolo, lo prese per il collo, gli fece fare il mulinello,
e lo scagliò a fracassarsi sulle lastre, gridando: –
viva la morìa! – Dietro a queste parole, intonò una loro
788
canzonaccia; e subito alla sua voce s'accompagnaron
tutte l'altre di quel turpe coro. La cantilena infernale,
mista al tintinnìo de' campanelli, al cigolìo de' carri, al
calpestìo de' cavalli, risonava nel voto silenzioso delle
strade, e, rimbombando nelle case, stringeva amaramente
il cuore de' pochi che ancor le abitavano.
Ma cosa non può alle volte venire in acconcio? cosa
non può far piacere in qualche caso? Il pericolo d'un
momento prima aveva resa più che tollerabile a Renzo
la compagnia di que' morti e di que' vivi; e ora fu a' suoi
orecchi una musica, sto per dire, gradita, quella che lo
levava dall'impiccio d'una tale conversazione. Ancor
mezzo affannato, e tutto sottosopra, ringraziava intanto
alla meglio in cuor suo la Provvidenza, d'essere uscito
d'un tal frangente, senza ricever male né farne; la pregava
che l'aiutasse ora a liberarsi anche da' suoi liberatori;
e dal canto suo, stava all'erta, guardava quelli, guardava
la strada, per cogliere il tempo di sdrucciolar giù quatto
quatto, senza dar loro occasione di far qualche rumore,
qualche scenata, che mettesse in malizia i passeggieri.
Tutt'a un tratto, a una cantonata, gli parve di riconoscere
il luogo: guardò più attentamente, e ne fu sicuro.
Sapete dov'era? Sul corso di porta orientale, in quella
strada per cui era venuto adagio, e tornato via in fretta,
circa venti mesi prima. Gli venne subito in mente che di
lì s'andava diritto al lazzeretto; e questo trovarsi sulla
strada giusta, senza studiare, senza domandare, l'ebbe
per un tratto speciale della Provvidenza, e per buon augurio
del rimanente. In quel punto, veniva incontro ai
789
carri un commissario, gridando a' monatti di fermare, e
non so che altro: il fatto è che il convoglio si fermò, e la
musica si cambiò in un diverbio rumoroso, Uno de' monatti
ch'eran sul carro di Renzo, saltò giù: Renzo disse
all'altro: – vi ringrazio della vostra carità: Dio ve ne renda
merito –; e giù anche lui, dall'altra parte.
– Va', va', povero untorello, – rispose colui: – non sarai
tu quello che spianti Milano.
Per fortuna, non c'era chi potesse sentire. Il convoglio
era fermato sulla sinistra del corso: Renzo prende in
fretta dall'altra parte, e, rasentando il muro, trotta innanzi
verso il ponte; lo passa, continua per la strada del borgo,
riconosce il convento de' cappuccini, è vicino alla
porta, vede spuntar l'angolo del lazzeretto, passa il cancello,
e gli si spiega davanti la scena esteriore di quel recinto:
un indizio appena e un saggio, e già una vasta, diversa,
indescrivibile scena.
Lungo i due lati che si presentano a chi guardi da quel
punto, era tutto un brulichìo; erano ammalati che andavano,
in compagnie, al lazzeretto; altri che sedevano o
giacevano sulle sponde del fossato che lo costeggia; sia
che le forze non fosser loro bastate per condursi fin dentro
al ricovero, sia che, usciti di là per disperazione, le
forze fosser loro ugualmente mancate per andar più
avanti. Altri meschini erravano sbandati, come stupidi, e
non pochi fuor di sé affatto; uno stava tutto infervorato a
raccontar le sue immaginazioni a un disgraziato che giaceva
oppresso dal male; un altro dava nelle smanie; un
altro guardava in qua e in là con un visino ridente, come
790
se assistesse a un lieto spettacolo. Ma la specie più strana
e più rumorosa d'una tal trista allegrezza, era un cantare
alto e continuo, il quale pareva che non venisse fuori
da quella miserabile folla, e pure si faceva sentire più
che tutte l'altre voci: una canzone contadinesca d'amore
gaio e scherzevole, di quelle che chiamavan villanelle; e
andando con lo sguardo dietro al suono, per iscoprire
chi mai potesse esser contento, in quel tempo, in quel
luogo, si vedeva un meschino che, seduto tranquillamente
in fondo al fossato, cantava a più non posso, con
la testa per aria.
Renzo aveva appena fatti alcuni passi lungo il lato
meridionale dell'edifizio, che si sentì in quella moltitudine
un rumore straordinario, e di lontano voci che gridavano:
guarda! piglia! S'alza in punta di piedi, e vede un
cavallaccio che andava di carriera, spinto da un più strano
cavaliere: era un frenetico che, vista quella bestia
sciolta e non guardata, accanto a un carro, c'era montato
in fretta a bisdosso, e, martellandole il collo co' pugni, e
facendo sproni de' calcagni, la cacciava in furia; e monatti
dietro, urlando; e tutto si ravvolse in un nuvolo di
polvere, che volava lontano.
Così, già sbalordito e stanco di veder miserie, il giovine
arrivò alla porta di quel luogo dove ce n'erano adunate
forse più che non ce ne fosse di sparse in tutto lo
spazio che gli era già toccato di percorrere. S'affaccia a
quella porta, entra sotto la volta, e rimane un momento
immobile a mezzo del portico.
791
CAPITOLO XXXV
S'immagini il lettore il recinto del lazzeretto, popolato
di sedici mila appestati; quello spazio tutt'ingombro,
dove di capanne e di baracche, dove di carri, dove di
gente; quelle due interminate fughe di portici, a destra e
a sinistra, piene, gremite di languenti o di cadaveri confusi,
sopra sacconi, o sulla paglia; e su tutto quel quasi
immenso covile, un brulichìo, come un ondeggiamento;
e qua e là, un andare e venire, un fermarsi, un correre,
un chinarsi, un alzarsi, di convalescenti, di frenetici, di
serventi. Tale fu lo spettacolo che riempì a un tratto la
vista di Renzo, e lo tenne lì, sopraffatto e compreso.
Questo spettacolo, noi non ci proponiam certo di descriverlo
a parte a parte, né il lettore lo desidera; solo, seguendo
il nostro giovine nel suo penoso giro, ci fermeremo
alle sue fermate, e di ciò che gli toccò di vedere
diremo quanto sia necessario a raccontar ciò che fece, e
ciò che gli seguì.
Dalla porta dove s'era fermato, fino alla cappella del
mezzo, e di là all'altra porta in faccia, c'era come un viale
sgombro di capanne e d'ogni altro impedimento stabile;
e alla seconda occhiata, Renzo vide in quello un tramenìo
di carri, un portar via roba, per far luogo; vide
cappuccini e secolari che dirigevano quell'operazione, e
792
insieme mandavan via chi non ci avesse che fare. E temendo
d'essere anche lui messo fuori in quella maniera,
si cacciò addirittura tra le capanne, dalla parte a cui si
trovava casualmente voltato, alla diritta.
Andava avanti, secondo che vedeva posto da poter
mettere il piede, da capanna a capanna, facendo capolino
in ognuna, e osservando i letti ch'eran fuori allo scoperto,
esaminando volti abbattuti dal patimento, o contratti
dallo spasimo, o immobili nella morte, se mai gli
venisse fatto di trovar quello che pur temeva di trovare.
Ma aveva già fatto un bel pezzetto di cammino, e ripetuto
più e più volte quel doloroso esame, senza veder mai
nessuna donna: onde s'immaginò che dovessero essere
in un luogo separato. E indovinava; ma dove fosse, non
n'aveva indizio, né poteva argomentarlo. Incontrava
ogni tanto ministri, tanto diversi d'aspetto e di maniere e
d'abito, quanto diverso e opposto era il principio che
dava agli uni e agli altri una forza uguale di vivere in
tali servizi: negli uni l'estinzione d'ogni senso di pietà,
negli altri una pietà sovrumana. Ma né agli uni né agli
altri si sentiva di far domande, per non procacciarsi alle
volte un inciampo; e deliberò d'andare, andare, fin che
arrivasse a trovar donne. E andando non lasciava di
spiare intorno; ma di tempo in tempo era costretto a ritirare
lo sguardo contristato, e come abbagliato da tante
piaghe. Ma dove rivolgerlo, dove riposarlo, che sopra
altre piaghe?
L'aria stessa e il cielo accrescevano, se qualche cosa
poteva accrescerlo, l'orrore di quelle viste. La nebbia
793
s'era a poco a poco addensata e accavallata in nuvoloni
che, rabbuiandosi sempre più, davano idea d'un annottar
tempestoso; se non che, verso il mezzo di quel cielo
cupo e abbassato, traspariva, come da un fitto velo, la
spera del sole, pallida, che spargeva intorno a sé un barlume
fioco e sfumato, e pioveva un calore morto e pesante.
Ogni tanto, tra mezzo al ronzìo continuo di quella
confusa moltitudine, si sentiva un borbottar di tuoni,
profondo, come tronco, irresoluto; né, tendendo l'orecchio,
avreste saputo distinguere da che parte venisse; o
avreste potuto crederlo un correr lontano di carri, che si
fermassero improvvisamente. Non si vedeva, nelle campagne
d'intorno, moversi un ramo d'albero, né un uccello
andarvisi a posare, o staccarsene: solo la rondine,
comparendo subitamente di sopra il tetto del recinto,
sdrucciolava in giù con l'ali tese, come per rasentare il
terreno del campo; ma sbigottita da quel brulichìo, risaliva
rapidamente, e fuggiva. Era uno di que' tempi, in
cui, tra una compagnia di viandanti non c'è nessuno che
rompa il silenzio; e il cacciatore cammina pensieroso,
con lo sguardo a terra; e la villana, zappando nel campo,
smette di cantare, senza avvedersene; di que' tempi forieri
della burrasca, in cui la natura, come immota al di
fuori, e agitata da un travaglio interno, par che opprima
ogni vivente, e aggiunga non so quale gravezza a ogni
operazione, all'ozio, all'esistenza stessa. Ma in quel luogo
destinato per sé al patire e al morire, si vedeva l'uomo
già alle prese col male soccombere alla nuova oppressione;
si vedevan centinaia e centinaia peggiorar
794
precipitosamente; e insieme, l'ultima lotta era più affannosa,
e nell'aumento de' dolori, i gemiti più soffogati: né
forse su quel luogo di miserie era ancor passata un'ora
crudele al par di questa.
Già aveva il giovine girato un bel pezzo, e senza frutto,
per quell'andirivieni di capanne, quando, nella varietà
de' lamenti e nella confusione del mormorìo, cominciò
a distinguere un misto singolare di vagiti e di belati;
fin che arrivò a un assito scheggiato e sconnesso, di
dentro il quale veniva quel suono straordinario. Mise un
occhio a un largo spiraglio, tra due asse, e vide un recinto
con dentro capanne sparse, e, così in quelle, come nel
piccol campo, non la solita infermeria, ma bambinelli a
giacere sopra materassine, o guanciali, o lenzoli distesi,
o topponi; e balie e altre donne in faccende; e, ciò che
più di tutto attraeva e fermava lo sguardo, capre mescolate
con quelle, e fatte loro aiutanti: uno spedale d'innocenti,
quale il luogo e il tempo potevan darlo. Era, dico,
una cosa singolare a vedere alcune di quelle bestie, ritte
e quiete sopra questo e quel bambino, dargli la poppa; e
qualche altra accorrere a un vagito, come con senso materno,
e fermarsi presso il piccolo allievo, e procurar
d'accomodarcisi sopra, e belare, e dimenarsi, quasi chiamando
chi venisse in aiuto a tutt'e due.
Qua e là eran sedute balie con bambini al petto; alcune
in tal atto d'amore, da far nascer dubbio nel riguardante,
se fossero state attirate in quel luogo dalla paga, o
da quella carità spontanea che va in cerca de' bisogni e
de' dolori. Una di esse, tutta accorata, staccava dal suo
795
petto esausto un meschinello piangente, e andava tristamente
cercando la bestia, che potesse far le sue veci.
Un'altra guardava con occhio di compiacenza quello che
le si era addormentato alla poppa, e baciatolo mollemente,
andava in una capanna a posarlo sur una materassina.
Ma una terza, abbandonando il suo petto al lattante
straniero, con una cert'aria però non di trascuranza,
ma di preoccupazione, guardava fisso il cielo: a che
pensava essa, in quell'atto, con quello sguardo, se non a
un nato dalle sue viscere, che, forse poco prima, aveva
succhiato quel petto, che forse c'era spirato sopra? Altre
donne più attempate attendevano ad altri servizi. Una
accorreva alle grida d'un bambino affamato, lo prendeva,
e lo portava vicino a una capra che pascolava a un
mucchio d'erba fresca, e glielo presentava alle poppe,
gridando l'inesperto animale e accarezzandolo insieme,
affinché si prestasse dolcemente all'ufizio. Questa correva
a prendere un poverino, che una capra tutt'intenta a
allattarne un altro, pestava con una zampa: quella portava
in qua e in là il suo, ninnandolo, cercando, ora d'addormentarlo
col canto, ora d'acquietarlo con dolci parole,
chiamandolo con un nome ch'essa medesima gli aveva
messo. Arrivò in quel punto un cappuccino con la
barba bianchissima, portando due bambini strillanti, uno
per braccio, raccolti allora vicino alle madri spirate; e
una donna corse a riceverli, e andava guardando tra la
brigata e nel gregge, per trovar subito chi tenesse lor
luogo di madre.
Più d'una volta il giovine, spinto da quello ch'era il
796
primo, e il più forte de' suoi pensieri, s'era staccato dallo
spiraglio per andarsene; e poi ci aveva rimesso l'occhio,
per guardare ancora un momento.
Levatosi di lì finalmente, andò costeggiando l'assito,
fin che un mucchietto di capanne appoggiate a quello, lo
costrinse a voltare. Andò allora lungo le capanne, con la
mira di riguadagnar l'assito, d'andar fino alla fine di
quello, e scoprir paese nuovo. Ora, mentre guardava innanzi,
per studiar la strada, un'apparizione repentina,
passeggiera, istantanea, gli ferì lo sguardo, e gli mise l'animo
sottosopra. Vide, a un cento passi di distanza, passare
e perdersi subito tra le baracche un cappuccino, un
cappuccino che, anche così da lontano e così di fuga,
aveva tutto l'andare, tutto il fare, tutta la forma del padre
Cristoforo. Con la smania che potete pensare, corse verso
quella parte; e lì, a girare, a cercare, innanzi, indietro,
dentro e fuori, per quegli andirivieni, tanto che rivide,
con altrettanta gioia, quella forma, quel frate medesimo;
lo vide poco lontano, che, scostandosi da una caldaia,
andava, con una scodella in mano, verso una capanna;
poi lo vide sedersi sull'uscio di quella, fare un segno di
croce sulla scodella che teneva dinanzi; e, guardando intorno,
come uno che stia sempre all'erta, mettersi a mangiare.
Era proprio il padre Cristoforo.
La storia del quale, dal punto che l'abbiam perduto di
vista, fino a quest'incontro, sarà raccontata in due parole.
Non s'era mai mosso da Rimini, né aveva pensato a
moversene, se non quando la peste scoppiata in Milano
gli offrì occasione di ciò che aveva sempre tanto deside-
797
rato, di dar la sua vita per il prossimo. Pregò, con
grand'istanza, d'esserci richiamato, per assistere e servire
gli appestati. Il conte zio era morto; e del resto c'era
più bisogno d'infermieri che di politici: sicché fu esaudito
senza difficoltà. Venne subito a Milano; entrò nel lazzeretto;
e c'era da circa tre mesi.
Ma la consolazione di Renzo nel ritrovare il suo buon
frate, non fu intera neppure un momento: nell'atto stesso
d'accertarsi ch'era lui, dovette vedere quant'era mutato.
Il portamento curvo e stentato; il viso scarno e smorto; e
in tutto si vedeva una natura esausta, una carne rotta e
cadente, che s'aiutava e si sorreggeva, ogni momento,
con uno sforzo dell'animo.
Andava anche lui fissando lo sguardo nel giovine che
veniva verso di lui, e che, col gesto, non osando con la
voce, cercava di farsi distinguere e riconoscere. – Oh
padre Cristoforo! – disse poi, quando gli fu vicino da
poter esser sentito senza alzar la voce.
– Tu qui! – disse il frate, posando in terra la scodella,
e alzandosi da sedere.
– Come sta, padre? come sta?
– Meglio di tanti poverini che tu vedi qui, – rispose il
frate: e la sua voce era fioca, cupa, mutata come tutto il
resto. L'occhio soltanto era quello di prima, e un non so
che più vivo e più splendido; quasi la carità, sublimata
nell'estremo dell'opera, ed esultante di sentirsi vicina al
suo principio, ci rimettesse un fuoco più ardente e più
puro di quello che l'infermità ci andava a poco a poco
spegnendo.
798
– Ma tu, – proseguiva, – come sei qui? perché vieni
così ad affrontar la peste?
– L'ho avuta, grazie al cielo. Vengo... a cercar di...
Lucia.
– Lucia! è qui Lucia?
– È qui: almeno spero in Dio che ci sia ancora.
– È tua moglie?
– Oh caro padre! no che non è mia moglie. Non sa
nulla di tutto quello che è accaduto?
– No, figliuolo: da che Dio m'ha allontanato da voi altri,
io non n'ho saputo più nulla; ma ora ch'Egli mi ti
manda, dico la verità che desidero molto di saperne.
Ma... e il bando?
– Le sa dunque, le cose che m'hanno fatto?
– Ma tu, che avevi fatto?
– Senta, se volessi dire d'aver avuto giudizio, quel
giorno in Milano, direi una bugia; ma cattive azioni non
n'ho fatte punto.
– Te lo credo, e lo credevo anche prima.
– Ora dunque le potrò dir tutto.
– Aspetta, – disse il frate; e andato alcuni passi fuor
della capanna, chiamò: – padre Vittore! – Dopo qualche
momento, comparve un giovine cappuccino, al quale
disse: – fatemi la carità, padre Vittore, di guardare anche
per me, a questi nostri poverini, intanto ch'io me ne sto
ritirato; e se alcuno però mi volesse, chiamatemi. Quel
tale principalmente! se mai desse il più piccolo segno di
tornare in sé, avvisatemi subito, per carità.
– Non dubitate, – rispose il giovine; e il vecchio, tor-
799
nato verso Renzo, – entriamo qui, – gli disse. – Ma... –
soggiunse subito, fermandosi, – tu mi pari ben rifinito:
devi aver bisogno di mangiare.
– È vero, – disse Renzo: – ora che lei mi ci fa pensare,
mi ricordo che sono ancora digiuno.
– Aspetta, – disse il frate; e, presa un'altra scodella,
l'andò a empire alla caldaia: tornato, la diede, con un
cucchiaio, a Renzo; lo fece sedere sur un saccone che
gli serviva di letto; poi andò a una botte ch'era in un
canto, e ne spillò un bicchier di vino, che mise sur un tavolino,
davanti al suo convitato; riprese quindi la sua
scodella, e si mise a sedere accanto a lui.
– Oh padre Cristoforo! – disse Renzo: – tocca a lei a
far codeste cose? Ma già lei è sempre quel medesimo.
La ringrazio proprio di cuore.
– Non ringraziar me, – disse il frate: – è roba de' poveri;
ma anche tu sei un povero, in questo momento.
Ora dimmi quello che non so, dimmi di quella nostra
poverina; e cerca di spicciarti; ché c'è poco tempo, e
molto da fare, come tu vedi.
Renzo principiò, tra una cucchiaiata e l'altra, la storia
di Lucia: com'era stata ricoverata nel monastero di Monza,
come rapita... All'immagine di tali patimenti e di tali
pericoli, al pensiero d'essere stato lui quello che aveva
indirizzata in quel luogo la povera innocente, il buon
frate rimase senza fiato; ma lo riprese subito, sentendo
com'era stata mirabilmente liberata, resa alla madre, e
allogata da questa presso a donna Prassede.
– Ora le racconterò di me, – proseguì Renzo; e rac-
800
contò in succinto la giornata di Milano, la fuga; e come
era sempre stato lontano da casa, e ora, essendo ogni
cosa sottosopra, s'era arrischiato d'andarci; come non ci
aveva trovato Agnese; come in Milano aveva saputo che
Lucia era al lazzeretto. – E son qui, – concluse, – son
qui a cercarla, a veder se è viva, e se... mi vuole
ancora... perché... alle volte...
– Ma, – domandò il frate, – hai qualche indizio dove
sia stata messa, quando ci sia venuta?
– Niente, caro padre; niente se non che è qui, se pur la
c'è, che Dio voglia!
– Oh poverino! ma che ricerche hai tu finora fatte
qui?
– Ho girato e rigirato; ma, tra l'altre cose, non ho mai
visto quasi altro che uomini. Ho ben pensato che le donne
devono essere in un luogo a parte, ma non ci sono
mai potuto arrivare: se è così, ora lei me l'insegnerà.
– Non sai, figliuolo, che è proibito d'entrarci agli uomini
che non abbiano qualche incombenza?
– Ebbene, cosa mi può accadere?
– La regola è giusta e santa, figliuolo caro; e se la
quantità e la gravezza de' guai non lascia che si possa
farla osservar con tutto il rigore, è una ragione questa
perché un galantuomo la trasgredisca?
– Ma, padre Cristoforo! – disse Renzo: – Lucia doveva
esser mia moglie; lei sa come siamo stati separati;
son venti mesi che patisco, e ho pazienza; son venuto
fin qui, a rischio di tante cose, l'una peggio dell'altra, e
ora...
801
– Non so cosa dire, – riprese il frate, rispondendo
piuttosto a' suoi pensieri che alle parole del giovine: – tu
vai con buona intenzione; e piacesse a Dio che tutti
quelli che hanno libero l'accesso in quel luogo, ci si
comportassero come posso fidarmi che farai tu. Dio, il
quale certamente benedice questa tua perseveranza d'affetto,
questa tua fedeltà in volere e in cercare colei ch'Egli
t'aveva data; Dio, che è più rigoroso degli uomini,
ma più indulgente, non vorrà guardare a quel che ci possa
essere d'irregolare in codesto tuo modo di cercarla.
Ricordati solo, che, della tua condotta in quel luogo,
avremo a render conto tutt'e due; agli uomini facilmente
no, ma a Dio senza dubbio. Vien qui –. In così dire, s'alzò,
e nel medesimo tempo anche Renzo; il quale, non lasciando
di dar retta alle sue parole, s'era intanto consigliato
tra sé di non parlare, come s'era proposto prima,
di quella tal promessa di Lucia. "Se sente anche questo,
– aveva pensato, – mi fa dell'altre difficoltà sicuro. O la
trovo; e saremo sempre a tempo a discorrerne; o... e allora!
che serve?"
Tiratolo sull'uscio della capanna, ch'era a settentrione,
il frate riprese: – Senti; il nostro padre Felice, che è il
presidente qui del lazzeretto, conduce oggi a far la quarantina
altrove i pochi guariti che ci sono. Tu vedi quella
chiesa lì nel mezzo... – e, alzando la mano scarna e tremolante,
indicava a sinistra nell'aria torbida la cupola
della cappella, che torreggiava sopra le miserabili tende;
e proseguì: – là intorno si vanno ora radunando, per
uscire in processione dalla porta per la quale tu devi es-
802
sere entrato.
– Ah! era per questo dunque, che lavoravano a sbrattare
la strada.
– Per l'appunto: e tu devi anche aver sentito qualche
tocco di quella campana.
– N'ho sentito uno.
– Era il secondo: al terzo saran tutti radunati: il padre
Felice farà loro un piccolo discorso; e poi s'avvierà con
loro. Tu, a quel tocco, portati là; cerca di metterti dietro
quella gente, da una parte della strada, dove, senza disturbare,
né dar nell'occhio, tu possa vederli passare; e
vedi... vedi... se la ci fosse. Se Dio non ha voluto che la
ci sia; quella parte, – e alzò di nuovo la mano, accennando
il lato dell'edifizio che avevan dirimpetto: – quella
parte della fabbrica, e una parte del terreno che è lì
davanti, è assegnata alle donne. Vedrai uno stecconato
che divide questo da quel quartiere, ma in certi luoghi
interrotto, in altri aperto, sicché non troverai difficoltà
per entrare. Dentro poi, non facendo tu nulla che dia
ombra a nessuno, nessuno probabilmente non dirà nulla
a te. Se però ti si facesse qualche ostacolo, dì che il padre
Cristoforo da *** ti conosce, e renderà conto di te.
Cercala lì; cercala con fiducia e... con rassegnazione.
Perché, ricordati che non è poco ciò che tu sei venuto a
cercar qui: tu chiedi una persona viva al lazzeretto! Sai
tu quante volte io ho veduto rinnovarsi questo mio povero
popolo! quanti ne ho veduti portar via! quanti pochi
uscire!... Va' preparato a fare un sacrifizio...
– Già; intendo anch'io, – interruppe Renzo stravol-
803
gendo gli occhi, e cambiandosi tutto in viso; – intendo!
Vo: guarderò, cercherò, in un luogo, nell'altro, e poi ancora,
per tutto il lazzeretto, in lungo e in largo... e se non
la trovo!...
– Se non la trovi? – disse il frate, con un'aria di serietà
e d'aspettativa, e con uno sguardo che ammoniva.
Ma Renzo, a cui la rabbia riaccesa dall'idea di quel
dubbio aveva fatto perdere il lume degli occhi, ripeté e
seguitò: – se non la trovo, vedrò di trovare qualchedun
altro. O in Milano, o nel suo scellerato palazzo, o in
capo al mondo, o a casa del diavolo, lo troverò quel furfante
che ci ha separati; quel birbone che, se non fosse
stato lui, Lucia sarebbe mia, da venti mesi; e se eravamo
destinati a morire, almeno saremmo morti insieme. Se
c'è ancora colui, lo troverò...
– Renzo! – disse il frate, afferrandolo per un braccio,
e guardandolo ancor più severamente.
– E se lo trovo, – continuò Renzo, cieco affatto dalla
collera, – se la peste non ha già fatto giustizia... Non è
più il tempo che un poltrone, co' suoi bravi d'intorno,
possa metter la gente alla disperazione, e ridersene: è
venuto un tempo che gli uomini s'incontrino a viso a
viso: e... la farò io la giustizia!
– Sciagurato! – gridò il padre Cristoforo, con una
voce che aveva ripresa tutta l'antica pienezza e sonorità:
– sciagurato! – e la sua testa cadente sul petto s'era sollevata;
le gote si colorivano dell'antica vita; e il fuoco
degli occhi aveva un non so che di terribile.
– Guarda, sciagurato! – E mentre con una mano strin-
804
geva e scoteva forte il braccio di Renzo, girava l'altra
davanti a sé, accennando quanto più poteva della dolorosa
scena all'intorno. – Guarda chi è Colui che gastiga!
Colui che giudica, e non è giudicato! Colui che flagella
e che perdona! Ma tu, verme della terra, tu vuoi far giustizia!
Tu lo sai, tu, quale sia la giustizia! Va', sciagurato,
vattene! Io, speravo... sì, ho sperato che, prima della
mia morte, Dio m'avrebbe data questa consolazione di
sentir che la mia povera Lucia fosse viva; forse di vederla,
e di sentirmi prometter da lei che rivolgerebbe
una preghiera là verso quella fossa dov'io sarò. Va', tu
m'hai levata la mia speranza. Dio non l'ha lasciata in terra
per te; e tu, certo, non hai l'ardire di crederti degno
che Dio pensi a consolarti. Avrà pensato a lei, perché lei
è una di quell'anime a cui son riservate le consolazioni
eterne. Va'! non ho più tempo di darti retta.
E così dicendo, rigettò da sé il braccio di Renzo, e si
mosse verso una capanna d'infermi.
– Ah padre! – disse Renzo, andandogli dietro in atto
supplichevole: – mi vuol mandar via in questa maniera?
– Come! – riprese, con voce non meno severa, il cappuccino.
– Ardiresti tu di pretendere ch'io rubassi il tempo
a questi afflitti, i quali aspettano ch'io parli loro del
perdono di Dio, per ascoltar le tue voci di rabbia, i tuoi
proponimenti di vendetta? T'ho ascoltato quando chiedevi
consolazione e aiuto; ho lasciata la carità per la carità;
ma ora tu hai la tua vendetta in cuore: che vuoi da
me? vattene. Ne ho visti morire qui degli offesi che perdonavano;
degli offensori che gemevano di non potersi
805
umiliare davanti all'offeso: ho pianto con gli uni e con
gli altri; ma con te che ho da fare?
– Ah gli perdono! gli perdono davvero, gli perdono
per sempre! – esclamò il giovine.
– Renzo! – disse, con una serietà più tranquilla, il frate:
pensaci; e dimmi un poco quante volte gli hai perdonato.
E, stato alquanto senza ricever risposta, tutt'a un tratto
abbassò il capo, e, con voce cupa e lenta, riprese: – tu
sai perché io porto quest'abito.
Renzo esitava.
– Tu lo sai! – riprese il vecchio.
– Lo so, – rispose Renzo.
– Ho odiato anch'io: io, che t'ho ripreso per un pensiero,
per una parola, l'uomo ch'io odiavo cordialmente,
che odiavo da gran tempo, io l'ho ucciso.
– Sì, ma un prepotente, uno di quelli...
– Zitto! – interruppe il frate: – credi tu che, se ci fosse
una buona ragione, io non l'avrei trovata in trent'anni?
Ah! s'io potessi ora metterti in cuore il sentimento che
dopo ho avuto sempre, e che ho ancora, per l'uomo ch'io
odiavo! S'io potessi! io? ma Dio lo può: Egli lo faccia!...
Senti, Renzo: Egli ti vuol più bene di quel che te ne vuoi
tu: tu hai potuto macchinar la vendetta; ma Egli ha abbastanza
forza e abbastanza misericordia per impedirtela;
ti fa una grazia di cui qualchedun altro era troppo indegno.
Tu sai, tu l'hai detto tante volte, ch'Egli può fermar
la mano d'un prepotente; ma sappi che può anche
fermar quella d'un vendicativo. E perché sei povero,
806
perché sei offeso, credi tu ch'Egli non possa difendere
contro di te un uomo che ha creato a sua immagine?
Credi tu ch'Egli ti lascerebbe fare tutto quello che vuoi?
No! ma sai tu cosa puoi fare? Puoi odiare, e perderti;
puoi, con un tuo sentimento, allontanar da te ogni benedizione.
Perché, in qualunque maniera t'andassero le
cose, qualunque fortuna tu avessi, tien per certo che tutto
sarà gastigo, finché tu non abbia perdonato in maniera
da non poter mai più dire: io gli perdono.
– Sì, sì, – disse Renzo, tutto commosso, e tutto confuso:
capisco che non gli avevo mai perdonato davvero;
capisco che ho parlato da bestia, e non da cristiano: e
ora, con la grazia del Signore, sì, gli perdono proprio di
cuore.
– E se tu lo vedessi?
– Pregherei il Signore di dar pazienza a me, e di toccare
il cuore a lui.
– Ti ricorderesti che il Signore non ci ha detto di perdonare
a' nostri nemici, ci ha detto d'amarli? Ti ricorderesti
ch'Egli lo ha amato a segno di morir per lui?
– Sì, col suo aiuto.
– Ebbene, vieni con me. Hai detto: lo troverò; lo troverai.
Vieni, e vedrai con chi tu potevi tener odio, a chi
potevi desiderar del male, volergliene fare, sopra che
vita tu volevi far da padrone.
E, presa la mano di Renzo, e strettala come avrebbe
potuto fare un giovine sano, si mosse. Quello, senza
osar di domandar altro, gli andò dietro.
Dopo pochi passi, il frate si fermò vicino all'apertura
807
d'una capanna, fissò gli occhi in viso a Renzo, con un
misto di gravità e di tenerezza; e lo condusse dentro.
La prima cosa che si vedeva, nell'entrare, era un infermo
seduto sulla paglia nel fondo; un infermo però
non aggravato, e che anzi poteva parer vicino alla convalescenza;
il quale, visto il padre, tentennò la testa,
come accennando di no: il padre abbassò la sua, con un
atto di tristezza e di rassegnazione. Renzo intanto, girando,
con una curiosità inquieta, lo sguardo sugli altri oggetti,
vide tre o quattro infermi, ne distinse uno da una
parte sur una materassa, involtato in un lenzolo, con una
cappa signorile indosso, a guisa di coperta: lo fissò, riconobbe
don Rodrigo, e fece un passo indietro; ma il
frate, facendogli di nuovo sentir fortemente la mano con
cui lo teneva, lo tirò appiè del covile, e, stesavi sopra
l'altra mano, accennava col dito l'uomo che vi giaceva.
Stava l'infelice, immoto; spalancati gli occhi, ma senza
sguardo; pallido il viso e sparso di macchie nere; nere
ed enfiate le labbra: l'avreste detto il viso d'un cadavere,
se una contrazione violenta non avesse reso testimonio
d'una vita tenace. Il petto si sollevava di quando in
quando, con un respiro affannoso; la destra, fuor della
cappa, lo premeva vicino al cuore, con uno stringere
adunco delle dita, livide tutte, e sulla punta nere.
– Tu vedi! – disse il frate, con voce bassa e grave. –
Può esser gastigo, può esser misericordia. Il sentimento
che tu proverai ora per quest'uomo che t'ha offeso, sì; lo
stesso sentimento, il Dio, che tu pure hai offeso, avrà
per te in quel giorno. Benedicilo, e sei benedetto. Da
808
quattro giorni è qui come tu lo vedi, senza dar segno di
sentimento. Forse il Signore è pronto a concedergli
un'ora di ravvedimento; ma voleva esserne pregato da
te: forse vuole che tu ne lo preghi con quella innocente;
forse serba la grazia alla tua sola preghiera, alla preghiera
d'un cuore afflitto e rassegnato. Forse la salvezza di
quest'uomo e la tua dipende ora da te, da un tuo sentimento
di perdono, di compassione... d'amore!
Tacque; e, giunte le mani, chinò il viso sopra di esse,
e pregò: Renzo fece lo stesso.
Erano da pochi momenti in quella positura, quando
scoccò la campana. Si mossero tutt'e due, come di concerto;
e uscirono. Né l'uno fece domande, né l'altro proteste:
i loro visi parlavano.
– Va' ora, – riprese il frate, – va' preparato, sia a ricevere
una grazia, sia a fare un sacrifizio; a lodar Dio,
qualunque sia l'esito delle tue ricerche. E qualunque sia,
vieni a darmene notizia; noi lo loderemo insieme.
Qui, senza dir altro, si separarono; uno tornò dond'era
venuto; l'altro s'avviò alla cappella, che non era lontana
più d'un cento passi.
809
CAPITOLO XXXVI
Chi avrebbe mai detto a Renzo, qualche ora prima,
che, nel forte d'una tal ricerca, al cominciar de' momenti
più dubbiosi e più decisivi, il suo cuore sarebbe stato diviso
tra Lucia e don Rodrigo? Eppure era così: quella figura
veniva a mischiarsi con tutte l'immagini care o terribili
che la speranza o il timore gli mettevan davanti a
vicenda, in quel tragitto; le parole sentite appiè di quel
covile, si cacciavano tra i sì e i no, ond'era combattuta la
sua mente; e non poteva terminare una preghiera per l'esito
felice del gran cimento, senza attaccarci quella che
aveva principiata là, e che lo scocco della campana aveva
troncata.
La cappella ottangolare che sorge, elevata d'alcuni
scalini, nel mezzo del lazzeretto, era, nella sua costruzione
primitiva, aperta da tutti i lati, senz'altro sostegno
che di pilastri e di colonne, una fabbrica, per dir così,
traforata: in ogni facciata un arco tra due intercolunni;
dentro girava un portico intorno a quella che si direbbe
più propriamente chiesa, non composta che d'otto archi,
rispondenti a quelli delle facciate, con sopra una cupola;
di maniera che l'altare eretto nel centro, poteva esser veduto
da ogni finestra delle stanze del recinto, e quasi da
ogni punto del campo. Ora, convertito l'edifizio a tutt'al-
810
tr'uso, i vani delle facciate son murati; ma l'antica ossatura,
rimasta intatta, indica chiaramente l'antico stato, e
l'antica destinazione di quello.
Renzo s'era appena avviato, che vide il padre Felice
comparire nel portico della cappella, e affacciarsi sull'arco
di mezzo del lato che guarda verso la città; davanti
al quale era radunata la comitiva, al piano, nella strada
di mezzo; e subito dal suo contegno s'accorse che aveva
cominciata la predica.
Girò per quelle viottole, per arrivare alla coda dell'uditorio,
come gli era stato suggerito. Arrivatoci, si fermò
cheto cheto, lo scorse tutto con lo sguardo; ma non vedeva
di là altro che un folto, direi quasi un selciato di teste.
Nel mezzo, ce n'era un certo numero coperte di fazzoletti,
o di veli: in quella parte ficcò più attentamente
gli occhi; ma, non arrivando a scoprirci dentro nulla di
più, gli alzò anche lui dove tutti tenevan fissi i loro. Rimase
tocco e compunto dalla venerabil figura del predicatore;
e, con quel che gli poteva restar d'attenzione in
un tal momento d'aspettativa, sentì questa parte del solenne
ragionamento.
– Diamo un pensiero ai mille e mille che sono usciti
di là –; e, col dito alzato sopra la spalla, accennava dietro
sé la porta che mette al cimitero detto di san Gregorio,
il quale allora era tutto, si può dire, una gran fossa:
– diamo intorno un'occhiata ai mille e mille che rimangon
qui, troppo incerti di dove sian per uscire; diamo
un'occhiata a noi, così pochi, che n'usciamo a salvamento.
Benedetto il Signore! Benedetto nella giustizia, be-
811
nedetto nella misericordia! benedetto nella morte, benedetto
nella salute! benedetto in questa scelta che ha voluto
far di noi! Oh! perché l'ha voluto, figliuoli, se non
per serbarsi un piccol popolo corretto dall'afflizione, e
infervorato dalla gratitudine? se non a fine che, sentendo
ora più vivamente, che la vita è un suo dono, ne facciamo
quella stima che merita una cosa data da Lui,
l'impieghiamo nell'opere che si possono offrire a Lui? se
non a fine che la memoria de' nostri patimenti ci renda
compassionevoli e soccorrevoli ai nostri prossimi? Questi
intanto, in compagnia de' quali abbiamo penato, sperato,
temuto; tra i quali lasciamo degli amici, de' congiunti;
e che tutti son poi finalmente nostri fratelli; quelli
tra questi, che ci vedranno passare in mezzo a loro,
mentre forse riceveranno qualche sollievo nel pensare
che qualcheduno esce pur salvo di qui, ricevano edificazione
dal nostro contegno. Dio non voglia che possano
vedere in noi una gioia rumorosa, una gioia mondana
d'avere scansata quella morte, con la quale essi stanno
ancor dibattendosi. Vedano che partiamo ringraziando
per noi, e pregando per loro; e possan dire: anche fuor di
qui, questi si ricorderanno di noi, continueranno a pregare
per noi meschini. Cominciamo da questo viaggio,
da' primi passi che siam per fare, una vita tutta di carità.
Quelli che sono tornati nell'antico vigore, diano un braccio
fraterno ai fiacchi; giovani, sostenete i vecchi; voi
che siete rimasti senza figliuoli, vedete, intorno a voi,
quanti figliuoli rimasti senza padre! siatelo per loro! E
questa carità, ricoprendo i vostri peccati, raddolcirà an-
812
che i vostri dolori.
Qui un sordo mormorìo di gemiti, un singhiozzìo che
andava crescendo nell'adunanza, fu sospeso a un tratto,
nel vedere il predicatore mettersi una corda al collo, e
buttarsi in ginocchio: e si stava in gran silenzio, aspettando
quel che fosse per dire.
– Per me, – disse, – e per tutti i miei compagni, che,
senza alcun nostro merito, siamo stati scelti all'alto privilegio
di servir Cristo in voi; io vi chiedo umilmente
perdono se non abbiamo degnamente adempito un sì
gran ministero. Se la pigrizia, se l'indocilità della carne
ci ha resi meno attenti alle vostre necessità, men pronti
alle vostre chiamate; se un'ingiusta impazienza, se un
colpevol tedio ci ha fatti qualche volta comparirvi davanti
con un volto annoiato e severo; se qualche volta il
miserabile pensiero che voi aveste bisogno di noi, ci ha
portati a non trattarvi con tutta quell'umiltà che si conveniva,
se la nostra fragilità ci ha fatti trascorrere a qualche
azione che vi sia stata di scandolo; perdonateci!
Così Dio rimetta a voi ogni vostro debito, e vi benedica
–. E, fatto sull'udienza un gran segno di croce, s'alzò.
Noi abbiam potuto riferire, se non le precise parole, il
senso almeno, il tema di quelle che proferì davvero; ma
la maniera con cui furon dette non è cosa da potersi descrivere.
Era la maniera d'un uomo che chiamava privilegio
quello di servir gli appestati, perché lo teneva per
tale; che confessava di non averci degnamente corrisposto,
perché sentiva di non averci corrisposto degnamente;
che chiedeva perdono, perché era persuaso d'averne
813
bisogno. Ma la gente che s'era veduti d'intorno que' cappuccini
non occupati d'altro che di servirla, e tanti n'aveva
veduti morire, e quello che parlava per tutti, sempre
il primo alla fatica, come nell'autorità, se non quando
s'era trovato anche lui in fin di morte; pensate con che
singhiozzi, con che lacrime rispose a tali parole. Il mirabil
frate prese poi una gran croce ch'era appoggiata a un
pilastro, se la inalberò davanti, lasciò sull'orlo del portico
esteriore i sandali, scese gli scalini, e, tra la folla che
gli fece rispettosamente largo, s'avviò per mettersi alla
testa di essa.
Renzo, tutto lacrimoso, né più né meno che se fosse
stato uno di quelli a cui era chiesto quel singolare perdono,
si ritirò anche lui, e andò a mettersi di fianco a una
capanna; e stette lì aspettando, mezzo nascosto, con la
persona indietro e la testa avanti, con gli occhi spalancati,
con una gran palpitazion di cuore, ma insieme con
una certa nuova e particolare fiducia, nata, cred'io, dalla
tenerezza che gli aveva ispirata la predica, e lo spettacolo
della tenerezza generale.
Ed ecco arrivare il padre Felice, scalzo, con quella
corda al collo, con quella lunga e pesante croce alzata;
pallido e scarno il viso, un viso che spirava compunzione
insieme e coraggio; a passo lento, ma risoluto, come
di chi pensa soltanto a risparmiare l'altrui debolezza; e
in tutto come un uomo a cui un di più di fatiche e di disagi
desse la forza di sostenere i tanti necessari e inseparabili
da quel suo incarico. Subito dopo lui, venivano i
fanciulli più grandini, scalzi una gran parte, ben pochi
814
interamente vestiti, chi affatto in camicia. Venivan poi le
donne, tenendo quasi tutte per la mano una bambina, e
cantando alternativamente il Miserere; e il suono fiacco
di quelle voci, il pallore e la languidezza di que' visi
eran cose da occupar tutto di compassione l'animo di
chiunque si fosse trovato lì come semplice spettatore.
Ma Renzo guardava, esaminava, di fila in fila, di viso in
viso, senza passarne uno; ché la processione andava tanto
adagio, da dargliene tutto il comodo. Passa e passa;
guarda e guarda; sempre inutilmente: dava qualche occhiata
di corsa alle file che rimanevano ancora indietro:
sono ormai poche; siamo all'ultima; son passate tutte;
furon tutti visi sconosciuti. Con le braccia ciondoloni, e
con la testa piegata sur una spalla, accompagnò con l'occhio
quella schiera, mentre gli passava davanti quella
degli uomini. Una nuova attenzione, una nuova speranza
gli nacque nel veder, dopo questi, comparire alcuni
carri, su cui erano i convalescenti che non erano ancora
in istato di camminare. Lì le donne venivan l'ultime; e il
treno andava così adagio che Renzo poté ugualmente
esaminarle tutte, senza che gliene sfuggisse una. Ma
che? esamina il primo carro, il secondo, il terzo, e via
discorrendo, sempre con la stessa riuscita, fino a uno,
dietro al quale non veniva più che un altro cappuccino,
con un aspetto serio, e con un bastone in mano, come
regolatore della comitiva. Era quel padre Michele che
abbiam detto essere stato dato per compagno nel governo
al padre Felice.
Così svanì affatto quella cara speranza; e, andandose-
815
ne, non solo portò via il conforto che aveva recato, ma,
come accade le più volte, lasciò l'uomo in peggiore stato
di prima. Ormai quel che ci poteva esser di meglio, era
di trovar Lucia ammalata. Pure, all'ardore d'una speranza
presente sottentrando quello del timore cresciuto, il
poverino s'attaccò con tutte le forze dell'animo a quel
tristo e debole filo; entrò nella corsia, e s'incamminò da
quella parte di dove era venuta la processione. Quando
fu appiè della cappella, andò a inginocchiarsi sull'ultimo
scalino; e lì fece a Dio una preghiera, o, per dir meglio,
una confusione di parole arruffate, di frasi interrotte,
d'esclamazioni, d'istanze, di lamenti, di promesse: uno
di que' discorsi che non si fanno agli uomini, perche non
hanno abbastanza penetrazione per intenderli, né pazienza
per ascoltarli; non son grandi abbastanza per sentirne
compassione senza disprezzo.
S'alzò alquanto più rincorato; girò intorno alla cappella;
si trovò nell'altra corsia che non aveva ancora veduta,
e che riusciva all'altra porta; dopo pochi passi, vide lo
stecconato di cui gli aveva parlato il frate, ma interrotto
qua e là, appunto come questo aveva detto; entrò per
una di quelle aperture, e si trovò nel quartiere delle donne.
Quasi al primo passo che fece, vide in terra un campanello,
di quelli che i monatti portavano a un piede; gli
venne in mente che un tale strumento avrebbe potuto
servirgli come di passaporto là dentro; lo prese, guardò
se nessuno lo guardava, e se lo legò come usavan quelli.
E si mise subito alla ricerca, a quella ricerca, che, per la
quantità sola degli oggetti sarebbe stata fieramente gra-
816
vosa, quand'anche gli oggetti fossero stati tutt'altri; cominciò
a scorrer con l'occhio, anzi a contemplar nuove
miserie, così simili in parte alle già vedute, in parte così
diverse: ché, sotto la stessa calamità, era qui un altro patire,
per dir così, un altro languire, un altro lamentarsi,
un altro sopportare, un altro compatirsi e soccorrersi a
vicenda; era, in chi guardasse, un'altra pietà e un altro ribrezzo.
Aveva già fatto non so quanta strada, senza frutto e
senza accidenti; quando si sentì dietro le spalle un – oh!
– una chiamata, che pareva diretta a lui. Si voltò e vide,
a una certa distanza, un commissario, che alzò una
mano, accennando proprio a lui, e gridando: – là nelle
stanze, ché c'è bisogno d'aiuto: qui s'è finito ora di sbrattare.
Renzo s'avvide subito per chi veniva preso, e che il
campanello era la cagione dell'equivoco; si diede della
bestia d'aver pensato solamente agl'impicci che quell'insegna
gli poteva scansare, e non a quelli che gli poteva
tirare addosso; ma pensò nello stesso tempo alla maniera
di sbrigarsi subito da colui. Gli fece replicatamente e
in fretta un cenno col capo, come per dire che aveva inteso,
e che ubbidiva; e si levò dalla sua vista, cacciandosi
da una parte tra le capanne.
Quando gli parve d'essere abbastanza lontano, pensò
anche a liberarsi dalla causa dello scandolo; e, per far
quell'operazione senz'essere osservato, andò a mettersi
in un piccolo spazio tra due capanne che si voltavan, per
dir così, la schiena. Si china per levarsi il campanello, e
817
stando così col capo appoggiato alla parete di paglia d'una
delle capanne, gli vien da quella all'orecchio una
voce... Oh cielo! è possibile? Tutta la sua anima è in
quell'orecchio: la respirazione è sospesa... Sì! sì! è quella
voce!... – Paura di che? – diceva quella voce soave: –
abbiam passato ben altro che un temporale. Chi ci ha
custodite finora, ci custodirà anche adesso.
Se Renzo non cacciò un urlo, non fu per timore di farsi
scorgere, fu perché non n'ebbe il fiato. Gli mancaron
le ginocchia, gli s'appannò la vista; ma fu un primo momento;
al secondo, era ritto, più desto, più vigoroso di
prima; in tre salti girò la capanna, fu sull'uscio, vide colei
che aveva parlato, la vide levata, chinata sopra un
lettuccio. Si volta essa al rumore; guarda, crede di travedere,
di sognare; guarda più attenta, e grida: – oh Signor
benedetto!
– Lucia! v'ho trovata! vi trovo! siete proprio voi! siete
viva! esclamò Renzo, avanzandosi, tutto tremante.
– Oh Signor benedetto! – replicò, ancor più tremante,
Lucia: – voi? che cosa è questa! in che maniera?
perché? La peste!
– L'ho avuta. E voi...?
– Ah!... anch'io. E di mia madre...?
– Non l'ho vista, perché è a Pasturo; credo però che
stia bene. Ma voi... come siete ancora pallida! come parete
debole! Guarita però, siete guarita?
– Il Signore m'ha voluto lasciare ancora quaggiù. Ah
Renzo! perché siete voi qui?
– Perché? – disse Renzo avvicinandosele sempre più:
818
– mi domandate perché? Perché ci dovevo venire? Avete
bisogno che ve lo dica? Chi ho io a cui pensi? Non mi
chiamo più Renzo, io? Non siete più Lucia, voi?
– Ah cosa dite! cosa dite! Ma non v'ha fatto scrivere
mia madre...?
– Sì: pur troppo m'ha fatto scrivere. Belle cose da fare
scrivere a un povero disgraziato, tribolato, ramingo, a
un giovine che, dispetti almeno, non ve n'aveva mai fatti!
– Ma Renzo! Renzo! giacché sapevate... perché venire?
perché?
– Perché venire! Oh Lucia! perché venire, mi dite?
Dopo tante promesse! Non siam più noi? Non vi ricordate
più? Che cosa ci mancava?
– Oh Signore! – esclamò dolorosamente Lucia, giungendo
le mani, e alzando gli occhi al cielo: – perché non
m'avete fatta la grazia di tirarmi a Voi...! Oh Renzo! cos'avete
mai fatto? Ecco; cominciavo a sperare che... col
tempo... mi sarei dimenticata...
– Bella speranza! belle cose da dirmele proprio sul
viso!
– Ah, cos'avete fatto! E in questo luogo! tra queste
miserie! tra questi spettacoli! qui dove non si fa altro
che morire, avete potuto...!
– Quelli che moiono, bisogna pregare Iddio per loro,
e sperare che anderanno in un buon luogo; ma non è
giusto, né anche per questo, che quelli che vivono abbiano
a viver disperati...
– Ma, Renzo! Renzo! voi non pensate a quel che dite.
819
Una promessa alla Madonna!... Un voto!
– E io vi dico che son promesse che non contan nulla.
– Oh Signore! Cosa dite? Dove siete stato in questo
tempo? Con chi avete trattato? Come parlate?
– Parlo da buon cristiano; e della Madonna penso meglio
io che voi; perché credo che non vuol promesse in
danno del prossimo. Se la Madonna avesse parlato, oh,
allora! Ma cos'è stato? una vostra idea. Sapete cosa dovete
promettere alla Madonna? Promettetele che la prima
figlia che avremo, le metteremo nome Maria: ché
questo son qui anch'io a prometterlo: queste son cose
che fanno ben più onore alla Madonna: queste son divozioni
che hanno più costrutto, e non portan danno a nessuno.
– No no; non dite così: non sapete quello che vi dite:
non lo sapete voi cosa sia fare un voto: non ci siete stato
voi in quel caso: non avete provato. Andate, andate, per
amor del cielo!
E si scostò impetuosamente da lui, tornando verso il
lettuccio.
– Lucia! – disse Renzo, senza moversi: – ditemi almeno,
ditemi: se non fosse questa ragione... sareste la
stessa per me?
– Uomo senza cuore! – rispose Lucia, voltandosi, e
rattenendo a stento le lacrime: – quando m'aveste fatte
dir delle parole inutili, delle parole che mi farebbero
male, delle parole che sarebbero forse peccati, sareste
contento? Andate, oh andate! dimenticatevi di me: si
vede che non eravamo destinati! Ci rivedremo lassù: già
820
non ci si deve star molto in questo mondo. Andate; cercate
di far sapere a mia madre che son guarita, che anche
qui Dio m'ha sempre assistita, che ho trovato un'anima
buona, questa brava donna, che mi fa da madre; ditele
che spero che lei sarà preservata da questo male, e
che ci rivedremo quando Dio vorrà, e come vorrà... Andate,
per amor del cielo, e non pensate a me... se non
quando pregherete il Signore.
E, come chi non ha più altro da dire, né vuol sentir altro,
come chi vuol sottrarsi a un pericolo, si ritirò ancor
più vicino al lettuccio, dov'era la donna di cui aveva
parlato.
– Sentite, Lucia, sentite! – disse Renzo, senza però
accostarsele di più.
– No, no; andate per carità!
– Sentite: il padre Cristoforo...
– Che?
– È qui.
– Qui? dove? Come lo sapete?
– Gli ho parlato poco fa; sono stato un pezzo con lui:
e un religioso della sua qualità, mi pare...
– È qui! per assistere i poveri appestati, sicuro. Ma
lui? l'ha avuta la peste?
– Ah Lucia! ho paura, ho paura pur troppo... – e mentre
Renzo esitava così a proferir la parola dolorosa per
lui, e che doveva esserlo tanto a Lucia, questa s'era staccata
di nuovo dal lettuccio, e si ravvicinava a lui: – ho
paura che l'abbia adesso!
– Oh povero sant'uomo! Ma cosa dico, pover'uomo?
821
Poveri noi! Com'è? è a letto? è assistito?
– È levato, gira, assiste gli altri; ma se lo vedeste, che
colore che ha, come si regge! Se n'è visti tanti e tanti,
che pur troppo... non si sbaglia!
– Oh poveri noi! E è proprio qui!
– Qui, e poco lontano: poco più che da casa vostra a
casa mia... se vi ricordate...!
– Oh Vergine Santissima!
– Bene, poco più. E pensate se abbiam parlato di voi!
M'ha detto delle cose... E se sapeste cosa m'ha fatto vedere!
Sentirete; ma ora voglio cominciare a dirvi quel
che m'ha detto prima, lui, con la sua propria bocca. M'ha
detto che facevo bene a venirvi a cercare, e che al Signore
gli piace che un giovine tratti così, e m'avrebbe
aiutato a far che vi trovassi; come è proprio stato la verità:
ma già è un santo. Sicché, vedete!
– Ma, se ha parlato così, è perché lui non sa...
– Che volete che sappia lui delle cose che avete fatte
voi di vostra testa, senza regola e senza il parere di nessuno?
Un brav'uomo, un uomo di giudizio, come è lui,
non va a pensar cose di questa sorte. Ma quel che m'ha
fatto vedere! – E qui raccontò la visita fatta a quella capanna:
Lucia, quantunque i suoi sensi e il suo animo,
avessero, in quel soggiorno, dovuto avvezzarsi alle più
forti impressioni, stava tutta compresa d'orrore e di
compassione.
– E anche lì, – proseguì Renzo, – ha parlato da santo:
ha detto che il Signore forse ha destinato di far la grazia
a quel meschino... (ora non potrei proprio dargli un altro
822
nome)... che aspetta di prenderlo in un buon punto; ma
vuole che noi preghiamo insieme per lui... Insieme! avete
inteso?
– Sì, sì; lo pregheremo, ognuno dove il Signore ci terrà:
le orazioni le sa mettere insieme Lui.
– Ma se vi dico le sue parole...!
– Ma Renzo, lui non sa...
– Ma non capite che, quando è un santo che parla, è il
Signore che lo fa parlare? e che non avrebbe parlato
così, se non dovesse esser proprio così?... E l'anima di
quel poverino? Io ho bensì pregato, e pregherò per lui:
di cuore ho pregato, proprio come se fosse stato per un
mio fratello. Ma come volete che stia nel mondo di là, il
poverino, se di qua non s'accomoda questa cosa, se non
è disfatto il male che ha fatto lui? Che se voi intendete
la ragione, allora tutto è come prima: quel che è stato è
stato: lui ha fatto la sua penitenza di qua...
– No, Renzo, no: il Signore non vuole che facciamo
del male, per far Lui misericordia. Lasciate fare a Lui,
per questo: noi, il nostro dovere è di pregarlo. S'io fossi
morta quella notte, non gli avrebbe dunque potuto perdonare?
E se non son morta, se sono stata liberata...
– E vostra madre, quella povera Agnese, che m'ha
sempre voluto tanto bene, e che si struggeva tanto di vederci
marito e moglie, non ve l'ha detto anche lei che l'è
un'idea storta? Lei, che v'ha fatto intender la ragione anche
dell'altre volte, perché, in certe cose, pensa più giusto
di voi...
– Mia madre! volete che mia madre mi desse il parere
823
di mancare a un voto! Ma, Renzo! non siete in voi.
– Oh! volete che ve la dica? Voi altre donne, queste
cose non le potete sapere. Il padre Cristoforo m'ha detto
che tornassi da lui a raccontargli se v'avevo trovata. Vo:
lo sentiremo: quel che dirà lui...
– Sì, sì; andate da quel sant'uomo; ditegli che prego
per lui, e che preghi per me, che n'ho bisogno tanto tanto!
Ma, per amor del cielo, per l'anima vostra, per l'anima
mia, non venite più qui, a farmi del male, a... tentarmi.
Il padre Cristoforo, lui saprà spiegarvi le cose, e farvi
tornare in voi; lui vi farà mettere il cuore in pace.
– Il cuore in pace! Oh! questo, levatevelo dalla testa.
Già me l'avete fatta scrivere questa parolaccia; e so io
quel che m'ha fatto patire; e ora avete anche il cuore di
dirmela. E io in vece vi dico chiaro e tondo che il cuore
in pace non lo metterò mai. Voi volete dimenticarvi di
me; e io non voglio dimenticarmi di voi. E vi prometto,
vedete, che, se mi fate perdere il giudizio, non lo racquisto
più. Al diavolo il mestiere, al diavolo la buona condotta!
Volete condannarmi a essere arrabbiato per tutta
la vita; e da arrabbiato viverò... E quel disgraziato! Lo
sa il Signore se gli ho perdonato di cuore; ma voi... Volete
dunque farmi pensare per tutta la vita che se non era
lui...? Lucia! avete detto ch'io vi dimentichi: ch'io vi dimentichi!
Come devo fare? A chi credete ch'io pensassi
in tutto questo tempo?... E dopo tante cose! dopo tante
promesse! Cosa v'ho fatto io, dopo che ci siamo lasciati?
Perché ho patito, mi trattate così? perché ho avuto delle
disgrazie? perché la gente del mondo m'ha perseguitato?
824
perché ho passato tanto tempo fuori di casa, tristo, lontano
da voi? perché, al primo momento che ho potuto,
son venuto a cercarvi?
Lucia, quando il pianto le permise di formar parole,
esclamò, giungendo di nuovo le mani, e alzando al cielo
gli occhi pregni di lacrime: – o Vergine santissima, aiutatemi
voi! Voi sapete che, dopo quella notte, un momento
come questo non l'ho mai passato. M'avete soccorsa
allora; soccorretemi anche adesso!
– Sì, Lucia; fate bene d'invocar la Madonna; ma perché
volete credere che Lei che è tanto buona, la madre
delle misericordie, possa aver piacere di farci patire...
me almeno... per una parola scappata in un momento
che non sapevate quello che vi dicevate? Volete credere
che v'abbia aiutata allora, per lasciarci imbrogliati
dopo?... Se poi questa fosse una scusa; se è ch'io vi sia
venuto in odio... ditemelo... parlate chiaro.
– Per carità, Renzo, per carità, per i vostri poveri
morti, finitela, finitela; non mi fate morire... Non sarebbe
un buon momento. Andate dal padre Cristoforo; raccomandatemi
a lui, non tornate più qui, non tornate più
qui.
– Vo; ma pensate se non voglio tornare! Tornerei se
fosse in capo al mondo, tornerei –. E disparve.
Lucia andò a sedere, o piuttosto si lasciò cadere in
terra, accanto al lettuccio; e, appoggiata a quello la testa,
continuò a piangere dirottamente. La donna, che fin allora
era stata a occhi e orecchi aperti, senza fiatare, domandò
cosa fosse quell'apparizione, quella contesa, que-
825
sto pianto. Ma forse il lettore domanda dal canto suo chi
fosse costei; e, per soddisfarlo, non ci vorranno, né anche
qui, troppe parole.
Era un'agiata mercantessa, di forse trent'anni. Nello
spazio di pochi giorni, s'era visto morire in casa il marito
e tutti i figliuoli: di lì a poco, venutale la peste anche
a lei, era stata trasportata al lazzeretto, e messa in quella
capannuccia, nel tempo che Lucia, dopo aver superata,
senza avvedersene, la furia del male, e cambiate, ugualmente
senza avvedersene, più compagne, cominciava a
riaversi, e a tornare in sé; ché, fin dal principio della
malattia, trovandosi ancora in casa di don Ferrante, era
rimasta come insensata. La capanna non poteva contenere
che due persone: e tra queste due, afflitte, derelitte,
sbigottite, sole in tanta moltitudine, era presto nata
un'intrinsichezza, un'affezione, che appena sarebbe potuta
venire da un lungo vivere insieme. In poco tempo,
Lucia era stata in grado di poter aiutar l'altra, che s'era
trovata aggravatissima. Ora che questa pure era fuori di
pericolo, si facevano compagnia e coraggio e guardia a
vicenda; s'eran promesse di non uscir dal lazzeretto, se
non insieme; e avevan presi altri concerti per non separarsi
neppur dopo. La mercantessa che, avendo lasciata
in custodia d'un suo fratello commissario della Sanità, la
casa e il fondaco e la cassa, tutto ben fornito, era per trovarsi
sola e trista padrona di molto più di quel che le bisognasse
per viver comodamente, voleva tener Lucia
con sé, come una figliuola o una sorella. Lucia aveva
aderito, pensate con che gratitudine per lei, e per la
826
Provvidenza; ma soltanto fin che potesse aver nuove di
sua madre, e sapere, come sperava, la volontà di essa.
Del resto, riservata com'era, né della promessa dello
sposalizio, né dell'altre sue avventure straordinarie, non
aveva mai detta una parola. Ma ora, in un così gran ribollimento
d'affetti, aveva almen tanto bisogno di sfogarsi,
quanto l'altra desiderio di sentire. E, stretta con
tutt'e due le mani la destra di lei, si mise subito a soddisfare
alla domanda, senz'altro ritegno, che quello che le
facevano i singhiozzi.
Renzo intanto trottava verso il quartiere del buon frate.
Con un po' di studio, e non senza dover rifare qualche
pezzetto di strada, gli riuscì finalmente d'arrivarci.
Trovò la capanna; lui non ce lo trovò; ma, ronzando e
cercando nel contorno, lo vide in una baracca, che, piegato
a terra, e quasi bocconi, stava confortando un moribondo.
Si fermò lì, aspettando in silenzio. Poco dopo, lo
vide chiuder gli occhi a quel poverino, poi mettersi in
ginocchio, far orazione un momento, e alzarsi. Allora si
mosse, e gli andò incontro.
– Oh! – disse il frate, vistolo venire; – ebbene?
– La c'è: l'ho trovata!
– In che stato?
– Guarita, o almeno levata.
– Sia ringraziato il Signore!
– Ma... – disse Renzo, quando gli fu vicino da poter
parlar sottovoce: – c'è un altro imbroglio.
– Cosa c'è?
– Voglio dire che... Già lei lo sa come è buona quella
827
povera giovine; ma alle volte è un po' fissa nelle sue
idee. Dopo tante promesse, dopo tutto quello che sa anche
lei, ora dice che non mi può sposare, perché dice,
che so io? che, quella notte della paura, s'è scaldata la
testa, e s'è, come a dire, votata alla Madonna. Cose senza
costrutto, n'è vero? Cose buone, chi ha la scienza e il
fondamento da farle, ma per noi gente ordinaria, che
non sappiamo bene come si devon fare... n'è vero che
son cose che non valgono?
– Dimmi: è molto lontana di qui?
– Oh no: pochi passi di là dalla chiesa.
– Aspettami qui un momento, – disse il frate: – e poi
ci anderemo insieme.
– Vuol dire che lei le farà intendere...
– Non so nulla, figliuolo; bisogna ch'io senta lei.
– Capisco, – disse Renzo, e stette con gli occhi fissi a
terra, e con le braccia incrociate sul petto, a masticarsi la
sua incertezza, rimasta intera. Il frate andò di nuovo in
cerca di quel padre Vittore, lo pregò di supplire ancora
per lui, entrò nella sua capanna, n'uscì con la sporta in
braccio, tornò da Renzo, gli disse: – andiamo –; e andò
innanzi, avviandosi a quella tal capanna, dove, qualche
tempo prima, erano entrati insieme. Questa volta, entrò
solo, e dopo un momento ricomparve, e disse: – niente!
Preghiamo; preghiamo –. Poi riprese: – ora, conducimi
tu.
E senza dir altro, s'avviarono.
Il tempo s'era andato sempre più rabbuiando, e annunziava
ormai certa e poco lontana la burrasca. De'
828
lampi fitti rompevano l'oscurità cresciuta, e lumeggiavano
d'un chiarore istantaneo i lunghissimi tetti e gli archi
de' portici, la cupola della cappella, i bassi comignoli
delle capanne; e i tuoni scoppiati con istrepito repentino,
scorrevano rumoreggiando dall'una all'altra regione del
cielo. Andava innanzi il giovine, attento alla strada, con
una grand'impazienza d'arrivare, e rallentando però il
passo, per misurarlo alle forze del compagno; il quale,
stanco dalle fatiche, aggravato dal male, oppresso dall'afa,
camminava stentatamente, alzando ogni tanto al cielo
la faccia smunta, come per cercare un respiro più libero.
Renzo, quando vide la capanna, si fermò, si voltò indietro,
disse con voce tremante: – è qui.
Entrano... – Eccoli! – grida la donna del lettuccio. Lucia
si volta, s'alza precipitosamente, va incontro al vecchio,
gridando: – oh chi vedo! O padre Cristoforo!
– Ebbene, Lucia! da quante angustie v'ha liberata il
Signore! Dovete esser ben contenta d'aver sempre sperato
in Lui.
– Oh sì! Ma lei, padre? Povera me, come è cambiato!
Come sta? dica: come sta?
– Come Dio vuole, e come, per sua grazia, voglio anch'io,
rispose, con volto sereno, il frate. E, tiratala in un
canto, soggiunse: – sentite: io non posso rimaner qui che
pochi momenti. Siete voi disposta a confidarvi in me,
come altre volte?
– Oh! non è lei sempre il mio padre?
– Figliuola, dunque; cos'è codesto voto che m'ha detto
829
Renzo?
– È un voto che ho fatto alla Madonna... oh! in una
gran tribolazione!... di non maritarmi.
– Poverina! Ma avete pensato allora, ch'eravate legata
da una promessa?
– Trattandosi del Signore e della Madonna!... non ci
ho pensato.
– Il Signore, figliuola, gradisce i sagrifizi, l'offerte,
quando le facciamo del nostro. È il cuore che vuole, è la
volontà: ma voi non potevate offrirgli la volontà d'un altro,
al quale v'eravate già obbligata.
– Ho fatto male?
– No, poverina, non pensate a questo: io credo anzi
che la Vergine santa avrà gradita l'intenzione del vostro
cuore afflitto, e l'avrà offerta a Dio per voi. Ma ditemi;
non vi siete mai consigliata con nessuno su questa cosa?
– Io non pensavo che fosse male, da dovermene confessare:
e quel poco bene che si può fare, si sa che non
bisogna raccontarlo.
– Non avete nessun altro motivo che vi trattenga dal
mantener la promessa che avete fatta a Renzo?
– In quanto a questo... per me... che motivo...? Non
potrei proprio dire... – rispose Lucia, con un'esitazione
che indicava tutt'altro che un'incertezza del pensiero; e il
suo viso ancora scolorito dalla malattia, fiorì tutt'a un
tratto del più vivo rossore.
– Credete voi, – riprese il vecchio, abbassando gli occhi,
– che Dio ha data alla sua Chiesa l'autorità di rimettere
e di ritenere, secondo che torni in maggior bene, i
830
debiti e gli obblighi che gli uomini possono aver contratti
con Lui?
– Sì, che lo credo.
– Ora sappiate che noi, deputati alla cura dell'anime
in questo luogo, abbiamo, per tutti quelli che ricorrono a
noi, le più ampie facoltà della Chiesa; e che per conseguenza,
io posso, quando voi lo chiediate, sciogliervi
dall'obbligo, qualunque sia, che possiate aver contratto a
cagion di codesto voto.
– Ma non è peccato tornare indietro, pentirsi d'una
promessa fatta alla Madonna? Io allora l'ho fatta proprio
di cuore... – disse Lucia, violentemente agitata dall'assalto
d'una tale inaspettata, bisogna pur dire speranza, e
dall'insorgere opposto d'un terrore fortificato da tutti i
pensieri che, da tanto tempo, eran la principale occupazione
dell'animo suo.
– Peccato, figliuola? – disse il padre: – peccato il ricorrere
alla Chiesa, e chiedere al suo ministro che faccia
uso dell'autorità che ha ricevuto da essa, e che essa ha
ricevuta da Dio? Io ho veduto in che maniera voi due
siete stati condotti ad unirvi; e, certo, se mai m'è parso
che due fossero uniti da Dio, voi altri eravate quelli: ora
non vedo perché Dio v'abbia a voler separati. E lo benedico
che m'abbia dato, indegno come sono, il potere di
parlare in suo nome, e di rendervi la vostra parola. E se
voi mi chiedete ch'io vi dichiari sciolta da codesto voto,
io non esiterò a farlo; e desidero anzi che me lo chiediate.
– Allora...! allora...! lo chiedo; – disse Lucia, con un
831
volto non turbato più che di pudore.
Il frate chiamò con un cenno il giovine, il quale se ne
stava nel cantuccio il più lontano, guardando (giacché
non poteva far altro) fisso fisso al dialogo in cui era tanto
interessato; e, quando quello fu lì, disse, a voce più
alta, a Lucia: – con l'autorità che ho dalla Chiesa, vi dichiaro
sciolta dal voto di verginità, annullando ciò che
ci poté essere d'inconsiderato, e liberandovi da ogni obbligazione
che poteste averne contratta.
Pensi il lettore che suono facessero all'orecchio di
Renzo tali parole. Ringraziò vivamente con gli occhi colui
che le aveva proferite; e cercò subito, ma invano,
quelli di Lucia.
– Tornate, con sicurezza e con pace, ai pensieri d'una
volta, seguì a dirle il cappuccino: – chiedete di nuovo al
Signore le grazie che Gli chiedevate, per essere una moglie
santa; e confidate che ve le concederà più abbondanti,
dopo tanti guai. E tu, – disse, voltandosi a Renzo,
– ricordati, figliuolo, che se la Chiesa ti rende questa
compagna, non lo fa per procurarti una consolazione
temporale e mondana, la quale, se anche potesse essere
intera, e senza mistura d'alcun dispiacere, dovrebbe finire
in un gran dolore, al momento di lasciarvi; ma lo fa
per avviarvi tutt'e due sulla strada della consolazione
che non avrà fine. Amatevi come compagni di viaggio,
con questo pensiero d'avere a lasciarvi, e con la speranza
di ritrovarvi per sempre. Ringraziate il cielo che v'ha
condotti a questo stato, non per mezzo dell'allegrezze
turbolente e passeggiere, ma co' travagli e tra le miserie,
832
per disporvi a una allegrezza raccolta e tranquilla. Se
Dio vi concede figliuoli, abbiate in mira d'allevarli per
Lui, d'istillar loro l'amore di Lui e di tutti gli uomini; e
allora li guiderete bene in tutto il resto. Lucia! v'ha detto,
– e accennava Renzo, – chi ha visto qui?
– Oh padre, me l'ha detto!
– Voi pregherete per lui! Non ve ne stancate. E anche
per me pregherete!... Figliuoli! voglio che abbiate un ricordo
del povero frate –. E qui levò dalla sporta una scatola
d'un legno ordinario, ma tornita e lustrata con una
certa finitezza cappuccinesca; e proseguì: – qui dentro
c'è il resto di quel pane... il primo che ho chiesto per carità;
quel pane, di cui avete sentito parlare! Lo lascio a
voi altri: serbatelo; fatelo vedere ai vostri figliuoli. Verranno
in un tristo mondo, e in tristi tempi, in mezzo a'
superbi e a' provocatori: dite loro che perdonino sempre,
sempre! tutto, tutto! e che preghino, anche loro, per il
povero frate!
E porse la scatola a Lucia, che la prese con rispetto,
come si farebbe d'una reliquia. Poi, con voce più tranquilla,
riprese: – ora ditemi; che appoggi avete qui in
Milano? Dove pensate d'andare a alloggiare, appena
uscita di qui? E chi vi condurrà da vostra madre, che
Dio voglia aver conservata in salute?
– Questa buona signora mi fa lei intanto da madre:
noi due usciremo di qui insieme, e poi essa penserà a
tutto.
– Dio la benedica, – disse il frate, accostandosi al lettuccio.
833
– La ringrazio anch'io, – disse la vedova, – della consolazione
che ha data a queste povere creature; sebbene
io avessi fatto conto di tenerla sempre con me, questa
cara Lucia. Ma la terrò intanto; l'accompagnerò io al suo
paese, la consegnerò a sua madre; e, soggiunse poi sottovoce,
– voglio farle io il corredo. N'ho troppa della
roba; e di quelli che dovevan goderla con me, non ho
più nessuno!
– Così, – rispose il frate, – lei può fare un gran sacrifizio
al Signore, e del bene al prossimo. Non le raccomando
questa giovine: già vedo che è come sua: non c'è
che da lodare il Signore, il quale sa mostrarsi padre anche
ne' flagelli, e che, col farle trovare insieme, ha dato
un così chiaro segno d'amore all'una e all'altra. Orsù, riprese
poi, voltandosi a Renzo, e prendendolo per una
mano: noi due non abbiam più nulla da far qui: e ci siamo
stati anche troppo. Andiamo.
– Oh padre! – disse Lucia: – la vedrò ancora? Io sono
guarita, io che non fo nulla di bene a questo mondo; e
lei...!
– È già molto tempo, – rispose con tono serio e dolce
il vecchio, – che chiedo al Signore una grazia, e ben
grande: di finire i miei giorni in servizio del prossimo.
Se me la volesse ora concedere, ho bisogno che tutti
quelli che hanno carità per me, m'aiutino a ringraziarlo.
Via; date a Renzo le vostre commissioni per vostra madre.
– Raccontatele quel che avete veduto, – disse Lucia al
promesso sposo: – che ho trovata qui un'altra madre, che
834
verrò con questa più presto che potrò, e che spero, spero
di trovarla sana.
– Se avete bisogno di danari, – disse Renzo, – ho qui
tutti quelli che m'avete mandati, e...
– No, no, – interruppe la vedova: – ne ho io anche
troppi.
– Andiamo, – replicò il frate.
– A rivederci, Lucia...! e anche lei, dunque, quella
buona signora, – disse Renzo, non trovando parole che
significassero quello che sentiva.
– Chi sa che il Signore ci faccia la grazia di rivederci
ancora tutti! – esclamò Lucia.
– Sia Egli sempre con voi, e vi benedica, – disse alle
due compagne fra Cristoforo; e uscì con Renzo dalla capanna.
Mancava poco alla sera, e il tempo pareva sempre più
vicino a risolversi. Il cappuccino esibì di nuovo al giovine
di ricoverarlo per quella notte nella sua baracca. –
Compagnia, non te ne potrò fare, – soggiunse: – ma
avrai da stare al coperto.
Renzo però si sentiva una smania d'andare; e non si
curava di rimaner più a lungo in un luogo simile, quando
non poteva profittarne per veder Lucia, e non avrebbe
neppur potuto starsene un po' col buon frate. In quanto
all'ora e al tempo, si può dire che notte e giorno, sole
e pioggia, zeffiro e tramontano, eran tutt'uno per lui in
quel momento. Ringraziò dunque il frate, dicendo che
voleva andar più presto che fosse possibile in cerca d'Agnese.
835
Quando furono nella strada di mezzo, il frate gli strinse
la mano, e disse: – se la trovi, che Dio voglia! quella
buona Agnese, salutala anche in mio nome; e a lei, e a
tutti quelli che rimangono, e si ricordano di fra Cristoforo,
dì che preghin per lui. Dio t'accompagni, e ti benedica
per sempre.
– Oh caro padre...! ci rivedremo? ci rivedremo?
– Lassù, spero –. E con queste parole, si staccò da
Renzo; il quale, stato lì a guardarlo fin che non l'ebbe
perso di vista, prese in fretta verso la porta, dando a destra
e a sinistra l'ultime occhiate di compassione a quel
luogo di dolori. C'era un movimento straordinario, un
correr di monatti, un trasportar di roba, un accomodar le
tende delle baracche, uno strascicarsi di convalescenti a
queste e ai portici, per ripararsi dalla burrasca imminente.
836
CAPITOLO XXXVII
Appena infatti ebbe Renzo passata la soglia del lazzeretto
e preso a diritta, per ritrovar la viottola di dov'era
sboccato la mattina sotto le mura, principiò come una
grandine di goccioloni radi e impetuosi, che, battendo e
risaltando sulla strada bianca e arida, sollevavano un
minuto polverìo; in un momento, diventaron fitti; e prima
che arrivasse alla viottola, la veniva giù a secchie.
Renzo, in vece d'inquietarsene, ci sguazzava dentro, se
la godeva in quella rinfrescata, in quel susurrìo, in quel
brulichìo dell'erbe e delle foglie, tremolanti, gocciolanti,
rinverdite, lustre; metteva certi respironi larghi e pieni; e
in quel risolvimento della natura sentiva come più liberamente
e più vivamente quello che s'era fatto nel suo
destino.
Ma quanto più schietto e intero sarebbe stato questo
sentimento, se Renzo avesse potuto indovinare quel che
si vide pochi giorni dopo: che quell'acqua portava via il
contagio; che, dopo quella, il lazzeretto, se non era per
restituire ai viventi tutti i viventi che conteneva, almeno
non n'avrebbe più ingoiati altri; che, tra una settimana,
si vedrebbero riaperti usci e botteghe, non si parlerebbe
quasi più che di quarantina; e della peste non rimarrebbe
se non qualche resticciolo qua e là; quello strascico che
837
un tal flagello lasciava sempre dietro a sé per qualche
tempo.
Andava dunque il nostro viaggiatore allegramente,
senza aver disegnato né dove, né come, né quando, né
se avesse da fermarsi la notte, premuroso soltanto di
portarsi avanti, d'arrivar presto al suo paese, di trovar
con chi parlare, a chi raccontare, soprattutto di poter
presto rimettersi in cammino per Pasturo, in cerca d'Agnese.
Andava, con la mente tutta sottosopra dalle cose
di quel giorno; ma di sotto le miserie, gli orrori, i pericoli,
veniva sempre a galla un pensierino: l'ho trovata; è
guarita; è mia! E allora faceva uno sgambetto, e con ciò
dava un'annaffiata all'intorno, come un can barbone
uscito dall'acqua; qualche volta si contentava d'una fregatina
di mani; e avanti, con più ardore di prima. Guardando
per la strada, raccattava, per dir così, i pensieri,
che ci aveva lasciati la mattina e il giorno avanti, nel venire;
e con più piacere quelli appunto che allora aveva
più cercato di scacciare, i dubbi, le difficoltà, trovarla,
trovarla viva, tra tanti morti e moribondi! "E l'ho trovata
viva!" concludeva. Si rimetteva col pensiero nelle circostanze
più terribili di quella giornata; si figurava con
quel martello in mano: ci sarà o non ci sarà? e una risposta
così poco allegra; e non aver nemmeno il tempo di
masticarla, che addosso quella furia di matti birboni; e
quel lazzeretto, quel mare! lì ti volevo a trovarla! E
averla trovata! Ritornava su quel momento quando fu finita
di passare la processione de' convalescenti: che momento!
che crepacore non trovarcela! e ora non gliene
838
importava più nulla. E quel quartiere delle donne! E là
dietro a quella capanna, quando meno se l'aspettava,
quella voce, quella voce proprio! E vederla, vederla levata!
Ma che? c'era ancora quel nodo del voto, e più
stretto che mai. Sciolto anche questo. E quell'odio contro
don Rodrigo, quel rodìo continuo che esacerbava tutti
i guai, e avvelenava tutte le consolazioni, scomparso
anche quello. Talmenteché non saprei immaginare una
contentezza più viva, se non fosse stata l'incertezza intorno
ad Agnese, il tristo presentimento intorno al padre
Cristoforo, e quel trovarsi ancora in mezzo a una peste.
Arrivò a Sesto, sulla sera; né pareva che l'acqua volesse
cessare. Ma, sentendosi più in gambe che mai, e
con tante difficoltà di trovar dove alloggiare, e così inzuppato,
non ci pensò neppure. La sola cosa che l'incomodasse,
era un grand'appetito: ché una consolazione
come quella gli avrebbe fatto smaltire altro che la poca
minestra del cappuccino. Guardò se trovasse anche qui
una bottega di fornaio; ne vide una; ebbe due pani con
le molle, e con quell'altre cerimonie. Uno in tasca e l'altro
alla bocca, e avanti.
Quando passò per Monza, era notte fatta: nonostante,
gli riuscì di trovar la porta che metteva sulla strada giusta.
Ma meno questo, che, per dir la verità, era un gran
merito, potete immaginarvi come fosse quella strada, e
come andasse facendosi di momento in momento. Affondata
(com'eran tutte; e dobbiamo averlo detto altrove)
tra due rive, quasi un letto di fiume, si sarebbe a
quell'ora potuta dire, se non un fiume, una gora davvero;
839
e ogni tanto pozze, da volerci del buono e del bello a levarne
i piedi, non che le scarpe. Ma Renzo n'usciva
come poteva, senz'atti d'impazienza, senza parolacce,
senza pentimenti; pensando che ogni passo, per quanto
costasse, lo conduceva avanti, e che l'acqua cesserebbe
quando a Dio piacesse, e che, a suo tempo, spunterebbe
il giorno, e che la strada che faceva intanto, allora sarebbe
fatta.
E dirò anche che non ci pensava se non proprio quando
non poteva far di meno. Eran distrazioni queste; il
gran lavoro della sua mente era di riandare la storia di
que' tristi anni passati: tant'imbrogli, tante traversìe, tanti
momenti in cui era stato per perdere anche la speranza,
e fare andata ogni cosa; e di contrapporci l'immaginazioni
d'un avvenire così diverso: e l'arrivar di Lucia, e
le nozze, e il metter su casa, e il raccontarsi le vicende
passate, e tutta la vita.
Come la facesse quando trovava due strade; se quella
poca pratica, con quel poco barlume, fossero quelli che
l'aiutassero a trovar sempre la buona, o se l'indovinasse
sempre alla ventura, non ve lo saprei dire; ché lui medesimo,
il quale soleva raccontar la sua storia molto per
minuto, lunghettamente anzi che no (e tutto conduce a
credere che il nostro anonimo l'avesse sentita da lui più
d'una volta), lui medesimo, a questo punto, diceva che,
di quella notte, non se ne rammentava che come se l'avesse
passata in letto a sognare. Il fatto sta che, sul finir
di essa, si trovò alla riva dell'Adda.
Non era mai spiovuto; ma, a un certo tempo, da dilu-
840
vio era diventata pioggia, e poi un'acquerugiola fine
fine, cheta cheta, ugual uguale: i nuvoli alti e radi stendevano
un velo non interrotto, ma leggiero e diafano; e
il lume del crepuscolo fece vedere a Renzo il paese d'intorno.
C'era dentro il suo; e quel che sentì, a quella vista,
non si saprebbe spiegare. Altro non vi so dire, se non
che que' monti, quel Resegone vicino, il territorio di
Lecco, era diventato tutto come roba sua. Diede un'occhiata
anche a sé, e si trovò un po' strano, quale, per dir
la verità, da quel che si sentiva, s'immaginava già di dover
parere: sciupata e attaccata addosso ogni cosa: dalla
testa alla vita, tutto un fradiciume, una grondaia; dalla
vita alla punta de' piedi, melletta e mota: le parti dove
non ce ne fosse si sarebbero potute chiamare esse zacchere
e schizzi. E se si fosse visto tutt'intero in uno
specchio, con la tesa del cappello floscia e cascante, e i
capelli stesi e incollati sul viso, si sarebbe fatto ancor
più specie. In quanto a stanco, lo poteva essere, ma non
ne sapeva nulla: e il frescolino dell'alba aggiunto a quello
della notte e di quel poco bagno, non gli dava altro
che una fierezza, una voglia di camminar più presto.
È a Pescate; costeggia quell'ultimo tratto dell'Adda,
dando però un'occhiata malinconica a Pescarenico; passa
il ponte; per istrade e campi, arriva in un momento
alla casa dell'ospite amico. Questo, che s'era levato allora,
e stava sull'uscio, a guardare il tempo, alzò gli occhi
a quella figura così inzuppata, così infangata, diciam
pure così lercia, e insieme così viva e disinvolta: a' suoi
giorni non aveva visto un uomo peggio conciato e più
841
contento.
– Ohe! – disse: – già qui? e con questo tempo? Com'è
andata?
– La c'è, – disse Renzo: – la c'è: la c'è.
– Sana?
– Guarita, che è meglio. Devo ringraziare il Signore e
la Madonna fin che campo. Ma cose grandi, cose di fuoco:
ti racconterò poi tutto.
– Ma come sei conciato!
– Son bello eh?
– A dir la verità, potresti adoprare il da tanto in su,
per lavare il da tanto in giù. Ma, aspetta, aspetta; che ti
faccia un buon fuoco.
– Non dico di no. Sai dove la m'ha preso? proprio alla
porta del lazzeretto. Ma niente! il tempo il suo mestiere,
e io il mio.
L'amico andò e tornò con due bracciate di stipa: ne
mise una in terra, l'altra sul focolare, e, con un po' di
brace rimasta della sera avanti, fece presto una bella
fiammata. Renzo intanto s'era levato il cappello, e, dopo
averlo scosso due o tre volte, l'aveva buttato in terra: e,
non così facilmente, s'era tirato via anche il farsetto.
Levò poi dal taschino de' calzoni il coltello, col fodero
tutto fradicio, che pareva stato in molle; lo mise su un
panchetto, e disse: – anche costui è accomodato a dovere;
ma l'è acqua! l'è acqua! sia ringraziato il Signore...
Sono stato lì lì...! Ti dirò poi –. E si fregava le mani. –
Ora fammi un altro piacere, – soggiunse: – quel fagottino
che ho lasciato su in camera, va' a prendermelo, ché
842
prima che s'asciughi questa roba che ho addosso...!
Tornato col fagotto, l'amico disse: – penso che avrai
anche appetito: capisco che da bere, per la strada, non te
ne sarà mancato; ma da mangiare...
– Ho trovato da comprar due pani, ieri sul tardi; ma,
per dir la verità, non m'hanno toccato un dente.
– Lascia fare, – disse l'amico; mise l'acqua in un paiolo,
che attaccò poi alla catena; e soggiunse: – vado a
mungere: quando tornerò col latte, l'acqua sarà all'ordine;
e si fa una buona polenta. Tu intanto fa' il tuo comodo.
Renzo, rimasto solo, si levò, non senza fatica, il resto
de' panni, che gli s'eran come appiccicati addosso; s'asciugò,
si rivestì da capo a piedi. L'amico tornò, e andò
al suo paiolo: Renzo intanto si mise a sedere, aspettando.
– Ora sento che sono stanco, – disse: – ma è una bella
tirata! Però questo è nulla! Ne ho da raccontartene per
tutta la giornata. Com'è conciato Milano! Le cose che
bisogna vedere! Le cose che bisogna toccare! Cose da
farsi poi schifo a se medesimo. Sto per dire che non ci
voleva meno di quel bucatino che ho avuto. E quel che
m'hanno voluto fare que' signori di laggiù! Sentirai. Ma
se tu vedessi il lazzeretto! C'è da perdersi nelle miserie.
Basta; ti racconterò tutto... E la c'è, e la verrà qui, e sarà
mia moglie; e tu devi far da testimonio, e, peste o non
peste, almeno qualche ora, voglio che stiamo allegri.
Del resto mantenne ciò, che aveva detto all'amico, di
voler raccontargliene per tutta la giornata; tanto più,
843
che, avendo sempre continuato a piovigginare, questo la
passò tutta in casa, parte seduto accanto all'amico, parte
in faccende intorno a un suo piccolo tino, e a una botticina,
e ad altri lavori, in preparazione della vendemmia;
ne' quali Renzo non lasciò di dargli una mano; ché,
come soleva dire, era di quelli che si stancano più a star
senza far nulla, che a lavorare. Non poté però tenersi di
non fare una scappatina alla casa d'Agnese, per rivedere
una certa finestra, e per dare anche lì una fregatina di
mani. Tornò senza essere stato visto da nessuno; e andò
subito a letto. S'alzò prima che facesse giorno; e, vedendo
cessata l'acqua, se non ritornato il sereno, si mise in
cammino per Pasturo.
Era ancor presto quando ci arrivò: ché non aveva
meno fretta e voglia di finire, di quel che possa averne il
lettore. Cercò d'Agnese; sentì che stava bene, e gli fu insegnata
una casuccia isolata dove abitava. Ci andò; la
chiamò dalla strada: a una tal voce, essa s'affacciò di
corsa alla finestra; e, mentre stava a bocca aperta per
mandar fuori non so che parola, non so che suono, Renzo
la prevenne dicendo: – Lucia è guarita: l'ho veduta
ierlaltro; vi saluta; verrà presto. E poi ne ho, ne ho delle
cose da dirvi.
Tra la sorpresa dell'apparizione, e la contentezza della
notizia, e la smania di saperne di più, Agnese cominciava
ora un'esclamazione, ora una domanda, senza finir
nulla: poi, dimenticando le precauzioni ch'era solita a
prendere da molto tempo, disse: – vengo ad aprirvi.
– Aspettate: e la peste? – disse Renzo: – voi non l'a-
844
vete avuta, credo.
– Io no: e voi?
– Io sì; ma voi dunque dovete aver giudizio. Vengo da
Milano; e, sentirete, sono proprio stato nel contagio fino
agli occhi. È vero che mi son mutato tutto da capo a piedi;
ma l'è una porcheria che s'attacca alle volte come un
malefizio. E giacché il Signore v'ha preservata finora,
voglio che stiate riguardata fin che non è finito quest'influsso;
perché siete la nostra mamma: e voglio che campiamo
insieme un bel pezzo allegramente, a conto del
gran patire che abbiam fatto, almeno io.
– Ma... – cominciava Agnese.
– Eh! – interruppe Renzo: – non c'è ma che tenga. So
quel che volete dire; ma sentirete, sentirete, che de' ma
non ce n'è più. Andiamo in qualche luogo all'aperto,
dove si possa parlar con comodo, senza pericolo; e sentirete.
Agnese gl'indicò un orto ch'era dietro alla casa; e soggiunse:
– entrate lì, e vedrete che c'è due panche, l'una
in faccia all'altra, che paion messe apposta. Io vengo subito.
Renzo andò a mettersi a sedere sur una: un momento
dopo, Agnese si trovò lì sull'altra: e son certo che, se il
lettore, informato come è delle cose antecedenti, avesse
potuto trovarsi lì in terzo, a veder con gli occhi quella
conversazione così animata, a sentir con gli orecchi que'
racconti, quelle domande, quelle spiegazioni, quell'esclamare,
quel condolersi, quel rallegrarsi, e don Rodrigo,
e il padre Cristoforo, e tutto il resto, e quelle descri-
845
zioni dell'avvenire, chiare e positive come quelle del
passato, son certo, dico, che ci avrebbe preso gusto, e
sarebbe stato l'ultimo a venir via. Ma d'averla sulla carta
tutta quella conversazione, con parole mute, fatte d'inchiostro,
e senza trovarci un solo fatto nuovo, son di parere
che non se ne curi molto, e che gli piaccia più d'indovinarla
da sé. La conclusione fu che s'anderebbe a
metter su casa tutti insieme in quel paese del bergamasco
dove Renzo aveva già un buon avviamento: in quanto
al tempo, non si poteva decider nulla, perché dipendeva
dalla peste, e da altre circostanze: appena cessato il
pericolo, Agnese tornerebbe a casa, ad aspettarvi Lucia,
o Lucia ve l'aspetterebbe: intanto Renzo farebbe spesso
qualche altra corsa a Pasturo, a veder la sua mamma, e a
tenerla informata di quel che potesse accadere.
Prima di partire, offrì anche a lei danari, dicendo: –
gli ho qui tutti, vedete, que' tali: avevo fatto voto anch'io
di non toccarli, fin che la cosa non fosse venuta in chiaro.
Ora, se n'avete bisogno, portate qui una scodella
d'acqua e aceto; vi butto dentro i cinquanta scudi belli e
lampanti.
– No, no, – disse Agnese: – ne ho ancora più del bisogno
per me: i vostri, serbateli, che saran buoni per metter
su casa.
Renzo tornò al paese con questa consolazione di più
d'aver trovata sana e salva una persona tanto cara. Stette
il rimanente di quella giornata, e la notte, in casa dell'amico;
il giorno dopo, in viaggio di nuovo, ma da un'altra
parte, cioè verso il paese adottivo.
846
Trovò Bortolo, in buona salute anche lui, e in minor
timore di perderla; ché, in que' pochi giorni, le cose, anche
là, avevan preso rapidamente una bonissima piega.
Pochi eran quelli che s'ammalavano; e il male non era
più quello; non più que' lividi mortali, né quella violenza
di sintomi; ma febbriciattole, intermittenti la maggior
parte, con al più qualche piccol bubbone scolorito, che
si curava come un fignolo ordinario. Già l'aspetto del
paese compariva mutato; i rimasti vivi cominciavano a
uscir fuori, a contarsi tra loro, a farsi a vicenda condoglianze
e congratulazioni. Si parlava già di ravviare i lavori:
i padroni pensavano già a cercare e a caparrare
operai, e in quell'arti principalmente dove il numero n'era
stato scarso anche prima del contagio, com'era quella
della seta. Renzo, senza fare il lezioso, promise (salve
però le debite approvazioni) al cugino di rimettersi al lavoro,
quando verrebbe accompagnato, a stabilirsi in
paese. S'occupò intanto de' preparativi più necessari:
trovò una casa più grande; cosa divenuta pur troppo facile
e poco costosa; e la fornì di mobili e d'attrezzi, intaccando
questa volta il tesoro, ma senza farci un gran
buco, ché tutto era a buon mercato, essendoci molta più
roba che gente che la comprassero.
Dopo non so quanti giorni, ritornò al paese nativo,
che trovò ancor più notabilmente cambiato in bene.
Trottò subito a Pasturo; trovò Agnese rincoraggita affatto,
e disposta a ritornare a casa quando si fosse; di maniera
che ce la condusse lui: né diremo quali fossero i
loro sentimenti, quali le parole, al rivedere insieme que'
847
luoghi.
Agnese trovò ogni cosa come l'aveva lasciata. Sicché
non poté far a meno di non dire che, questa volta, trattandosi
d'una povera vedova e d'una povera fanciulla,
avevan fatto la guardia gli angioli.
– E l'altra volta, – soggiungeva, – che si sarebbe creduto
che il Signore guardasse altrove, e non pensasse a
noi, giacché lasciava portar via il povero fatto nostro;
ecco che ha fatto vedere il contrario, perché m'ha mandato
da un'altra parte di bei danari, con cui ho potuto rimettere
ogni cosa. Dico ogni cosa, e non dico bene; perché
il corredo di Lucia che coloro avevan portato via
bell'e nuovo, insieme col resto, quello mancava ancora;
ma ecco che ora ci viene da un'altra parte. Chi m'avesse
detto, quando io m'arrapinavo tanto a allestir quell'altro:
tu credi di lavorar per Lucia: eh povera donna! lavori
per chi non sai: sa il cielo, questa tela, questi panni, a
che sorte di creature anderanno indosso: quelli per Lucia,
il corredo davvero che ha da servire per lei, ci penserà
un'anima buona, la quale tu non sai né anche che la
sia in questo mondo.
Il primo pensiero d'Agnese fu quello di preparare nella
sua povera casuccia l'alloggio il più decente che potesse,
a quell'anima buona: poi andò in cerca di seta da
annaspare; e lavorando ingannava il tempo.
Renzo, dal canto suo, non passò in ozio que' giorni
già tanto lunghi per sé: sapeva far due mestieri per buona
sorte; si rimise a quello del contadino. Parte aiutava
il suo ospite, per il quale era una gran fortuna l'avere in
848
tal tempo spesso al suo comando un'opera, e un'opera di
quell'abilità; parte coltivava, anzi dissodava l'orticello
d'Agnese, trasandato affatto nell'assenza di lei. In quanto
al suo proprio podere, non se n'occupava punto, dicendo
ch'era una parrucca troppo arruffata, e che ci voleva
altro che due braccia a ravviarla. E non ci metteva
neppure i piedi; come né anche in casa: ché gli avrebbe
fatto male a vedere quella desolazione; e aveva già preso
il partito di disfarsi d'ogni cosa, a qualunque prezzo,
e d'impiegar nella nuova patria quel tanto che ne potrebbe
ricavare.
Se i rimasti vivi erano, l'uno per l'altro, come morti
resuscitati, Renzo, per quelli del suo paese, lo era, come
a dire, due volte: ognuno gli faceva accoglienze e congratulazioni,
ognuno voleva sentir da lui la sua storia.
Direte forse: come andava col bando? L'andava benone:
lui non ci pensava quasi più, supponendo che quelli i
quali avrebbero potuto eseguirlo, non ci pensassero più
né anche loro: e non s'ingannava. E questo non nasceva
solo dalla peste che aveva fatto monte di tante cose; ma
era, come s'è potuto vedere anche in vari luoghi di questa
storia, cosa comune a que' tempi, che i decreti, tanto
generali quanto speciali, contro le persone, se non c'era
qualche animosità privata e potente che li tenesse vivi, e
li facesse valere, rimanevano spesso senza effetto, quando
non l'avessero avuto sul primo momento; come palle
di schioppo, che, se non fanno colpo, restano in terra,
dove non dànno fastidio a nessuno. Conseguenza necessaria
della gran facilità con cui li seminavano que' de-
849
creti. L'attività dell'uomo è limitata; e tutto il di più che
c'era nel comandare, doveva tornare in tanto meno nell'eseguire.
Quel che va nelle maniche, non può andar ne'
gheroni.
Chi volesse anche sapere come Renzo se la passasse
con don Abbondio, in quel tempo d'aspetto, dirò che stavano
alla larga l'uno dall'altro: don Abbondio, per timore
di sentire intonar qualcosa di matrimonio: e, al solo
pensarci, si vedeva davanti agli occhi don Rodrigo da
una parte, co' suoi bravi, il cardinale dall'altra, co' suoi
argomenti: Renzo, perché aveva fissato di non parlargliene
che al momento di concludere, non volendo risicare
di farlo inalberar prima del tempo, di suscitar, chi
sa mai? qualche difficoltà, e d'imbrogliar le cose con
chiacchiere inutili. Le sue chiacchiere, le faceva con
Agnese. – Credete voi che verrà presto? – domandava
l'uno. – Io spero di sì, – rispondeva l'altro: e spesso
quello che aveva data la risposta, faceva poco dopo la
domanda medesima. E con queste e con simili furberie,
s'ingegnavano a far passare il tempo, che pareva loro più
lungo, di mano in mano che n'era più passato.
Al lettore noi lo faremo passare in un momento tutto
quel tempo, dicendo in compendio che, qualche giorno
dopo la visita di Renzo al lazzeretto, Lucia n'uscì con la
buona vedova; che, essendo stata ordinata una quarantina
generale, la fecero insieme, rinchiuse nella casa di
quest'ultima; che una parte del tempo fu spesa in allestire
il corredo di Lucia, al quale, dopo aver fatto un po' di
cerimonie, dovette lavorare anche lei; e che, terminata
850
che fu la quarantina, la vedova lasciò in consegna il fondaco
e la casa a quel suo fratello commissario; e si fecero
i preparativi per il viaggio. Potremmo anche soggiunger
subito: partirono, arrivarono, e quel che segue; ma,
con tutta la volontà che abbiamo di secondar la fretta del
lettore, ci son tre cose appartenenti a quell'intervallo di
tempo, che non vorremmo passar sotto silenzio; e, per
due almeno, crediamo che il lettore stesso dirà che
avremmo fatto male.
La prima, che, quando Lucia tornò a parlare alla vedova
delle sue avventure, più in particolare, e più ordinatamente
di quel che avesse potuto in quell'agitazione
della prima confidenza, e fece menzione più espressa
della signora che l'aveva ricoverata nel monastero di
Monza, venne a sapere di costei cose che, dandole la
chiave di molti misteri, le riempiron l'animo d'una dolorosa
e paurosa maraviglia. Seppe dalla vedova che la
sciagurata, caduta in sospetto d'atrocissimi fatti, era stata,
per ordine del cardinale, trasportata in un monastero
di Milano; che lì, dopo molto infuriare e dibattersi, s'era
ravveduta, s'era accusata; e che la sua vita attuale era
supplizio volontario tale, che nessuno, a meno di non togliergliela,
ne avrebbe potuto trovare un più severo. Chi
volesse conoscere un po' più in particolare questa trista
storia, la troverà nel libro e al luogo che abbiam citato
altrove, a proposito della stessa persona (Ripam. Hist.
Pat., Dec. V, Lib. VI, Cap. III.).
L'altra cosa è che Lucia, domandando del padre Cristoforo
a tutti i cappuccini che poté vedere nel lazzeret-
851
to, sentì, con più dolore che maraviglia, ch'era morto di
peste.
Finalmente, prima di partire, avrebbe anche desiderato
di saper qualcosa de' suoi antichi padroni, e di fare,
come diceva, un atto del suo dovere, se alcuno ne rimaneva.
La vedova l'accompagnò alla casa, dove seppero
che l'uno e l'altra erano andati tra que' più. Di donna
Prassede, quando si dice ch'era morta, è detto tutto; ma
intorno a don Ferrante, trattandosi ch'era stato dotto, l'anonimo
ha creduto d'estendersi un po' più; e noi, a nostro
rischio, trascriveremo a un di presso quello che ne
lasciò scritto.
Dice adunque che, al primo parlar che si fece di peste,
don Ferrante fu uno de' più risoluti a negarla, e che sostenne
costantemente fino all'ultimo, quell'opinione; non
già con ischiamazzi, come il popolo; ma con ragionamenti,
ai quali nessuno potrà dire almeno che mancasse
la concatenazione.
– In rerum natura, – diceva, – non ci son che due generi
di cose: sostanze e accidenti; e se io provo che il
contagio non può esser né l'uno né l'altro, avrò provato
che non esiste, che è una chimera. E son qui. Le sostanze
sono, o spirituali, o materiali. Che il contagio sia sostanza
spirituale, è uno sproposito che nessuno vorrebbe
sostenere; sicché è inutile parlarne. Le sostanze materiali
sono, o semplici, o composte. Ora, sostanza semplice
il contagio non è; e si dimostra in quattro parole. Non è
sostanza aerea; perché, se fosse tale, in vece di passar da
un corpo all'altro, volerebbe subito alla sua sfera. Non è
852
acquea; perché bagnerebbe, e verrebbe asciugata da'
venti. Non è ignea; perché brucerebbe. Non è terrea;
perché sarebbe visibile. Sostanza composta, neppure;
perché a ogni modo dovrebbe esser sensibile all'occhio
o al tatto; e questo contagio, chi l'ha veduto? chi l'ha
toccato? Riman da vedere se possa essere accidente.
Peggio che peggio. Ci dicono questi signori dottori che
si comunica da un corpo all'altro; ché questo è il loro
achille, questo il pretesto per far tante prescrizioni senza
costrutto. Ora, supponendolo accidente, verrebbe a essere
un accidente trasportato: due parole che fanno ai calci,
non essendoci, in tutta la filosofia, cosa più chiara,
più liquida di questa: che un accidente non può passar
da un soggetto all'altro. Che se, per evitar questa Scilla,
si riducono a dire che sia accidente prodotto, dànno in
Cariddi: perché, se è prodotto, dunque non si comunica,
non si propaga, come vanno blaterando. Posti questi
princìpi, cosa serve venirci tanto a parlare di vibici, d'esantemi,
d'antraci...?
– Tutte corbellerie, – scappò fuori una volta un tale.
– No, no, – riprese don Ferrante: – non dico questo: la
scienza è scienza; solo bisogna saperla adoprare. Vibici,
esantemi, antraci, parotidi, bubboni violacei, furoncoli
nigricanti, son tutte parole rispettabili, che hanno il loro
significato bell'e buono; ma dico che non han che fare
con la questione. Chi nega che ci possa essere di queste
cose, anzi che ce ne sia? Tutto sta a veder di dove vengano.
Qui cominciavano i guai anche per don Ferrante. Fin
853
che non faceva che dare addosso all'opinion del contagio,
trovava per tutto orecchi attenti e ben disposti: perché
non si può spiegare quanto sia grande l'autorità d'un
dotto di professione, allorché vuol dimostrare agli altri
le cose di cui sono già persuasi. Ma quando veniva a distinguere,
e a voler dimostrare che l'errore di que' medici
non consisteva già nell'affermare che ci fosse un male
terribile e generale; ma nell'assegnarne la cagione; allora
(parlo de' primi tempi, in cui non si voleva sentir discorrere
di peste), allora, in vece d'orecchi, trovava lingue
ribelli, intrattabili; allora, di predicare a distesa era
finita; e la sua dottrina non poteva più metterla fuori,
che a pezzi e bocconi.
– La c'è pur troppo la vera cagione, – diceva; – e son
costretti a riconoscerla anche quelli che sostengono poi
quell'altra così in aria... La neghino un poco, se possono,
quella fatale congiunzione di Saturno con Giove. E
quando mai s'è sentito dire che l'influenze si propaghino...?
E lor signori mi vorranno negar l'influenze? Mi
negheranno che ci sian degli astri? O mi vorranno dire
che stian lassù a far nulla, come tante capocchie di spilli
ficcati in un guancialino?... Ma quel che non mi può entrare,
è di questi signori medici; confessare che ci troviamo
sotto una congiunzione così maligna, e poi venirci
a dire, con faccia tosta: non toccate qui, non toccate
là, e sarete sicuri! Come se questo schivare il contatto
materiale de' corpi terreni, potesse impedir l'effetto virtuale
de' corpi celesti! E tanto affannarsi a bruciar de'
cenci! Povera gente! brucerete Giove? brucerete Satur-
854
no?
His fretus, vale a dire su questi bei fondamenti, non
prese nessuna precauzione contro la peste; gli s'attaccò;
andò a letto, a morire, come un eroe di Metastasio, prendendosela
con le stelle.
E quella sua famosa libreria? È forse ancora dispersa
su per i muriccioli.
855
CAPITOLO XXXVIII
Una sera, Agnese sente fermarsi un legno all'uscio. –
È lei, di certo! – Era proprio lei, con la buona vedova.
L'accoglienze vicendevoli se le immagini il lettore.
La mattina seguente, di buon'ora, capita Renzo che
non sa nulla, e vien solamente per isfogarsi un po' con
Agnese su quel gran tardare di Lucia. Gli atti che fece, e
le cose che disse, al trovarsela davanti, si rimettono anche
quelli all'immaginazion del lettore. Le dimostrazioni
di Lucia in vece furon tali, che non ci vuol molto a descriverle.
– Vi saluto: come state? – disse, a occhi bassi,
e senza scomporsi. E non crediate che Renzo trovasse
quel fare troppo asciutto, e se l'avesse per male. Prese
benissimo la cosa per il suo verso; e, come, tra gente
educata, si sa far la tara ai complimenti, così lui intendeva
bene che quelle parole non esprimevan tutto ciò che
passava nel cuore di Lucia. Del resto, era facile accorgersi
che aveva due maniere di pronunziarle: una per
Renzo, e un'altra per tutta la gente che potesse conoscere.
– Sto bene quando vi vedo, – rispose il giovine, con
una frase vecchia, ma che avrebbe inventata lui, in quel
momento.
– Il nostro povero padre Cristoforo...! – disse Lucia: –
856
pregate per l'anima sua: benché si può esser quasi sicuri
che a quest'ora prega lui per noi lassù.
– Me l'aspettavo, pur troppo, – disse Renzo. E non fu
questa la sola trista corda che si toccasse in quel colloquio.
Ma che? di qualunque cosa si parlasse, il colloquio
gli riusciva sempre delizioso. Come que' cavalli bisbetici
che s'impuntano, e si piantan lì, e alzano una zampa e
poi un'altra, e le ripiantano al medesimo posto, e fanno
mille cerimonie prima di fare un passo, e poi tutto a un
tratto prendon l'andare, e via, come se il vento li portasse,
così era divenuto il tempo per lui: prima i minuti gli
parevan ore; poi l'ore gli parevan minuti.
La vedova, non solo non guastava la compagnia, ma
ci faceva dentro molto bene; e certamente, Renzo, quando
la vide in quel lettuccio, non se la sarebbe potuta immaginare
d'un umore così socievole e gioviale. Ma il
lazzeretto e la campagna, la morte e le nozze, non son
tutt'uno. Con Agnese essa aveva già fatto amicizia; con
Lucia poi era un piacere a vederla, tenera insieme e
scherzevole, e come la stuzzicava garbatamente, e senza
spinger troppo, appena quanto ci voleva per obbligarla a
dimostrar tutta l'allegria che aveva in cuore.
Renzo disse finalmente che andava da don Abbondio,
a prendere i concerti per lo sposalizio. Ci andò, e, con
un certo fare tra burlesco e rispettoso, – signor curato, –
gli disse: – le è poi passato quel dolor di capo, per cui
mi diceva di non poterci maritare? Ora siamo a tempo;
la sposa c'è: e son qui per sentire quando le sia di comodo:
ma questa volta, sarei a pregarla di far presto –. Don
857
Abbondio non disse di no; ma cominciò a tentennare, a
trovar cert'altre scuse, a far cert'altre insinuazioni: e perché
mettersi in piazza, e far gridare il suo nome, con
quella cattura addosso? e che la cosa potrebbe farsi
ugualmente altrove; e questo e quest'altro.
– Ho inteso, – disse Renzo: – lei ha ancora un po' di
quel mal di capo. Ma senta, senta –. E cominciò a descrivere
in che stato aveva visto quel povero don Rodrigo;
e che già a quell'ora doveva sicuramente essere andato.
– Speriamo, – concluse, – che il Signore gli avrà
usato misericordia.
– Questo non ci ha che fare, – disse don Abbondio: –
v'ho forse detto di no? Io non dico di no; parlo... parlo
per delle buone ragioni. Del resto, vedete, fin che c'è
fiato... Guardatemi me: sono una conca fessa; sono stato
anch'io, più di là che di qua: e son qui; e... se non mi
vengono addosso de' guai... basta... posso sperare di
starci ancora un pochino. Figuratevi poi certi temperamenti.
Ma, come dico, questo non ci ha che far nulla.
Dopo qualche altra botta e risposta, né più né meno
concludenti, Renzo strisciò una bella riverenza, se ne
tornò alla sua compagnia, fece la sua relazione, e finì
con dire: – son venuto via, che n'ero pieno, e per non risicar
di perdere la pazienza, e di levargli il rispetto. In
certi momenti, pareva proprio quello dell'altra volta;
proprio quella mutria, quelle ragioni: son sicuro che, se
la durava ancora un poco, mi tornava in campo con
qualche parola in latino. Vedo che vuol essere un'altra
lungagnata: è meglio fare addirittura come dice lui, an-
858
dare a maritarsi dove andiamo a stare.
– Sapete cosa faremo? – disse la vedova: – voglio che
andiamo noi altre donne a fare un'altra prova, e vedere
se ci riesce meglio. Così avrò anch'io il gusto di conoscerlo
quest'uomo, se è proprio come dite. Dopo desinare
voglio che andiamo; per non tornare a dargli addosso
subito. Ora, signore sposo, menateci un po' a spasso noi
altre due, intanto che Agnese è in faccende: ché a Lucia
farò io da mamma: e ho proprio voglia di vedere un po'
meglio queste montagne, questo lago, di cui ho sentito
tanto parlare; e il poco che n'ho già visto, mi pare una
gran bella cosa.
Renzo le condusse prima di tutto alla casa del suo
ospite, dove fu un'altra festa: e gli fecero promettere
che, non solo quel giorno, ma tutti i giorni, se potesse,
verrebbe a desinare con loro.
Passeggiato, desinato, Renzo se n'andò, senza dir
dove. Le donne rimasero un pezzetto a discorrere, a
concertarsi sulla maniera di prender don Abbondio; e finalmente
andarono all'assalto.
"Son qui loro", disse questo tra sé; ma fece faccia tosta:
gran congratulazioni a Lucia, saluti ad Agnese,
complimenti alla forestiera. Le fece mettere a sedere, e
poi entrò subito a parlar della peste: volle sentir da Lucia
come l'aveva passata in que' guai: il lazzeretto diede
opportunità di far parlare anche quella che l'era stata
compagna; poi, com'era giusto, don Abbondio parlò anche
della sua burrasca; poi de' gran mirallegri anche a
Agnese, che l'aveva passata liscia. La cosa andava in
859
lungo: già fin dal primo momento, le due anziane stavano
alle velette, se mai venisse l'occasione d'entrar nel discorso
essenziale: finalmente non so quale delle due
ruppe il ghiaccio. Ma cosa volete? Don Abbondio era
sordo da quell'orecchio. Non che dicesse di no; ma eccolo
di nuovo a quel suo serpeggiare, volteggiare e saltar
di palo in frasca. – Bisognerebbe, – diceva, – poter
far levare quella catturaccia. Lei, signora, che è di Milano,
conoscerà più o meno il filo delle cose, avrà delle
buone protezioni, qualche cavaliere di peso: ché con
questi mezzi si sana ogni piaga. Se poi si volesse andar
per la più corta, senza imbarcarsi in tante storie; giacché
codesti giovani, e qui la nostra Agnese, hanno già intenzione
di spatriarsi (e io non saprei cosa dire: la patria è
dove si sta bene), mi pare che si potrebbe far tutto là,
dove non c'è cattura che tenga. Non vedo proprio l'ora di
saperlo concluso questo parentado, ma lo vorrei concluso
bene, tranquillamente. Dico la verità: qui, con quella
cattura viva, spiattellar dall'altare quel nome di Lorenzo
Tramaglino, non lo farei col cuor quieto: gli voglio troppo
bene; avrei paura di fargli un cattivo servizio. Veda
lei; vedete voi altre.
Qui, parte Agnese, parte la vedova, a ribatter quelle
ragioni; don Abbondio a rimetterle in campo, sott'altra
forma: s'era sempre da capo; quando entra Renzo, con
un passo risoluto, e con una notizia in viso; e dice: – è
arrivato il signor marchese ***.
– Cosa vuol dir questo? arrivato dove? – domanda
don Abbondio, alzandosi.
860
– E arrivato nel suo palazzo, ch'era quello di don Rodrigo;
perché questo signor marchese è l'erede per fidecommisso,
come dicono; sicché non c'è più dubbio. Per
me, ne sarei contento, se potessi sapere che quel pover'uomo
fosse morto bene. A buon conto, finora ho detto
per lui de' paternostri, adesso gli dirò de' De profundis.
E questo signor marchese è un bravissim'uomo.
– Sicuro, – disse don Abbondio: – l'ho sentito nominar
più d'una volta per un bravo signore davvero, per un
uomo della stampa antica. Ma che sia proprio vero...?
– Al sagrestano gli crede?
– Perché?
– Perché lui l'ha veduto co' suoi occhi. Io sono stato
solamente lì ne' contorni, e, per dir la verità, ci sono andato
appunto perché ho pensato: qualcosa là si dovrebbe
sapere. E più d'uno m'ha detto lo stesso. Ho poi incontrato
Ambrogio che veniva proprio di lassù, e che l'ha
veduto, come dico, far da padrone. Lo vuol sentire, Ambrogio?
L'ho fatto aspettar qui fuori apposta.
– Sentiamo, – disse don Abbondio. Renzo andò a
chiamare il sagrestano. Questo confermò la cosa in tutto
e per tutto, ci aggiunse altre circostanze, sciolse tutti i
dubbi; e poi se n'andò.
– Ah! è morto dunque! è proprio andato! – esclamò
don Abbondio. – Vedete, figliuoli, se la Provvidenza arriva
alla fine certa gente. Sapete che l'è una gran cosa!
un gran respiro per questo povero paese! che non ci si
poteva vivere con colui. E stata un gran flagello questa
peste; ma è anche stata una scopa; ha spazzato via certi
861
soggetti, che, figliuoli miei, non ce ne liberavamo più:
verdi, freschi, prosperosi: bisognava dire che chi era destinato
a far loro l'esequie, era ancora in seminario, a
fare i latinucci. E in un batter d'occhio, sono spariti, a
cento per volta. Non lo vedremo più andare in giro con
quegli sgherri dietro, con quell'albagìa, con quell'aria,
con quel palo in corpo, con quel guardar la gente, che
pareva che si stesse tutti al mondo per sua degnazione.
Intanto, lui non c'è più, e noi ci siamo. Non manderà più
di quell'imbasciate ai galantuomini. Ci ha dato un gran
fastidio a tutti, vedete: ché adesso lo possiamo dire.
– Io gli ho perdonato di cuore, – disse Renzo.
– E fai il tuo dovere, – rispose don Abbondio: – ma si
può anche ringraziare il cielo, che ce n'abbia liberati.
Ora, tornando a noi, vi ripeto: fate voi altri quel che credete.
Se volete che vi mariti io, son qui; se vi torna più
comodo in altra maniera, fate voi altri. In quanto alla
cattura, vedo anch'io che, non essendoci ora più nessuno
che vi tenga di mira, e voglia farvi del male, non è cosa
da prendersene gran pensiero: tanto più, che c'è stato di
mezzo quel decreto grazioso, per la nascita del serenissimo
infante. E poi la peste! la peste! ha dato di bianco a
di gran cose la peste! Sicché, se volete... oggi è
giovedì... domenica vi dico in chiesa; perché quel che
s'è fatto l'altra volta, non conta più niente, dopo tanto
tempo; e poi ho la consolazione di maritarvi io.
– Lei sa bene ch'eravamo venuti appunto per questo,
– disse Renzo.
– Benissimo; e io vi servirò: e voglio darne parte su-
862
bito a sua eminenza.
– Chi è sua eminenza? – domandò Agnese.
– Sua eminenza, – rispose don Abbondio, – è il nostro
cardinale arcivescovo, che Dio conservi.
– Oh! in quanto a questo mi scusi, – replicò Agnese:
– ché, sebbene io sia una povera ignorante, le posso accertare
che non gli si dice così; perché, quando siamo
state la seconda volta per parlargli, come parlo a lei, uno
di que' signori preti mi tirò da parte, e m'insegnò come
si doveva trattare con quel signore, e che gli si doveva
dire vossignoria illustrissima, e monsignore.
– E ora, se vi dovesse tornare a insegnare, vi direbbe
che gli va dato dell'eminenza: avete inteso? Perché il
papa, che Dio lo conservi anche lui, ha prescritto, fin dal
mese di giugno, che ai cardinali si dia questo titolo. E
sapete perché sarà venuto a questa risoluzione? Perché
l'illustrissimo, ch'era riservato a loro e a certi principi,
ora, vedete anche voi altri, cos'è diventato, a quanti si
dà: e come se lo succiano volentieri! E cosa doveva
fare, il papa? Levarlo a tutti? Lamenti, ricorsi, dispiaceri,
guai; e per di più, continuar come prima. Dunque ha
trovato un bonissimo ripiego. A poco a poco poi, si comincerà
a dar dell'eminenza ai vescovi; poi lo vorranno
gli abati, poi i proposti: perché gli uomini son fatti così;
sempre voglion salire, sempre salire; poi i canonici...
– Poi i curati, – disse la vedova.
– No no, – riprese don Abbondio: – i curati a tirar la
carretta: non abbiate paura che gli avvezzin male, i curati:
del reverendo, fino alla fin del mondo. Piuttosto, non
863
mi maraviglierei punto che i cavalieri, i quali sono avvezzi
a sentirsi dar dell'illustrissimo, a esser trattati
come i cardinali, un giorno volessero dell'eminenza anche
loro. E se la vogliono, vedete, troveranno chi gliene
darà. E allora, il papa che ci sarà allora, troverà qualche
altra cosa per i cardinali. Orsù, ritorniamo alle nostre
cose: domenica vi dirò in chiesa; e intanto, sapete cos'ho
pensato per servirvi meglio? Intanto chiederemo la dispensa
per l'altre due denunzie. Hanno a avere un bel da
fare laggiù in curia, a dar dispense, se la va per tutto
come qui. Per domenica ne ho già... uno... due... tre;
senza contarvi voi altri: e ne può capitare ancora. E poi
vedrete, andando avanti, che affare vuol essere: non ne
deve rimanere uno scompagnato. Ha proprio fatto uno
sproposito Perpetua a morire ora; ché questo era il momento
che trovava l'avventore anche lei. E a Milano, signora,
mi figuro che sarà lo stesso.
– Eccome! si figuri che, solamente nella mia cura, domenica
passata, cinquanta denunzie.
– Se lo dico; il mondo non vuol finire. E lei, signora,
non hanno principiato a ronzarle intorno de' mosconi?
– No, no; io non ci penso, né ci voglio pensare.
– Sì, sì, che vorrà esser lei sola. Anche Agnese, veda;
anche Agnese...
– Uh! ha voglia di scherzare, lei, – disse questa.
– Sicuro che ho voglia di scherzare: e mi pare che sia
ora finalmente. Ne abbiam passate delle brutte, n'è vero,
i miei giovani? delle brutte n'abbiam passate: questi
quattro giorni che dobbiamo stare in questo mondo, si
864
può sperare che vogliano essere un po' meglio. Ma! fortunati
voi altri, che, non succedendo disgrazie, avete ancora
un pezzo da parlare de' guai passati: io in vece,
sono alle ventitre e tre quarti, e... i birboni posson morire;
della peste si può guarire; ma agli anni non c'è rimedio:
e, come dice, senectus ipsa est morbus.
– Ora, – disse Renzo, – parli pur latino quanto vuole;
che non me n'importa nulla.
– Tu l'hai ancora col latino, tu: bene bene, t'accomoderò
io: quando mi verrai davanti, con questa creatura,
per sentirvi dire appunto certe paroline in latino, ti dirò:
latino tu non ne vuoi: vattene in pace. Ti piacerà?
– Eh! so io quel che dico, – riprese Renzo: – non è
quel latino lì che mi fa paura: quello è un latino sincero,
sacrosanto, come quel della messa: anche loro, lì, bisogna
che leggano quel che c'è sul libro. Parlo di quel latino
birbone, fuor di chiesa, che viene addosso a tradimento,
nel buono d'un discorso. Per esempio, ora che
siam qui, che tutto è finito; quel latino che andava cavando
fuori, lì proprio, in quel canto, per darmi ad intendere
che non poteva, e che ci voleva dell'altre cose, e
che so io? me lo volti un po' in volgare ora.
– Sta' zitto, buffone, sta' zitto: non rimestar queste
cose; ché, se dovessimo ora fare i conti, non so chi
avanzerebbe. Io ho perdonato tutto: non ne parliam più:
ma me n'avete fatti de' tiri. Di te non mi fa specie, che
sei un malandrinaccio; ma dico quest'acqua cheta, questa
santerella, questa madonnina infilzata, che si sarebbe
creduto far peccato a guardarsene. Ma già, lo so io chi
865
l'aveva ammaestrata, lo so io, lo so io –. Così dicendo,
accennava Agnese col dito, che prima aveva tenuto rivolto
a Lucia: e non si potrebbe spiegare con che bonarietà,
con che piacevolezza facesse que' rimproveri.
Quella notizia gli aveva dato una disinvoltura, una parlantina,
insolita da gran tempo; e saremmo ancor ben
lontani dalla fine, se volessimo riferir tutto il rimanente
di que' discorsi, che lui tirò in lungo, ritenendo più d'una
volta la compagnia che voleva andarsene, e fermandola
poi ancora un pochino sull'uscio di strada, sempre a parlar
di bubbole.
Il giorno seguente, gli capitò una visita, quanto meno
aspettata tanto più gradita: il signor marchese del quale
s'era parlato: un uomo tra la virilità e la vecchiezza, il
cui aspetto era come un attestato di ciò che la fama diceva
di lui: aperto, cortese, placido, umile, dignitoso, e
qualcosa che indicava una mestizia rassegnata.
– Vengo, – disse, – a portarle i saluti del cardinale arcivescovo.
– Oh che degnazione di tutt'e due!
– Quando fui a prender congedo da quest'uomo incomparabile,
che m'onora della sua amicizia, mi parlò di
due giovani di codesta cura, ch'eran promessi sposi, e
che hanno avuto de' guai, per causa di quel povero don
Rodrigo. Monsignore desidera d'averne notizia. Son
vivi? E le loro cose sono accomodate?
– Accomodato ogni cosa. Anzi, io m'era proposto di
scriverne a sua eminenza; ma ora che ho l'onore...
– Si trovan qui?
866
– Qui; e, più presto che si potrà, saranno marito e moglie.
– E io la prego di volermi dire se si possa far loro del
bene, e anche d'insegnarmi la maniera più conveniente.
In questa calamità, ho perduto i due soli figli che avevo,
e la madre loro, e ho avute tre eredità considerabili. Del
superfluo, n'avevo anche prima: sicché lei vede che il
darmi una occasione d'impiegarne, e tanto più una come
questa, è farmi veramente un servizio.
– Il cielo la benedica! Perché non sono tutti come lei
i...? Basta; la ringrazio anch'io di cuore per questi miei
figliuoli. E giacché vossignoria illustrissima mi dà tanto
coraggio, sì signore, che ho un espediente da suggerirle,
il quale forse non le dispiacerà. Sappia dunque che questa
buona gente son risoluti d'andare a metter su casa altrove,
e di vender quel poco che hanno al sole qui: una
vignetta il giovine, di nove o dieci pertiche, salvo il
vero, ma trasandata affatto: bisogna far conto del terreno,
nient'altro; di più una casuccia lui, e un'altra la sposa:
due topaie, veda. Un signore come vossignoria non
può sapere come la vada per i poveri, quando voglion
disfarsi del loro. Finisce sempre a andare in bocca di
qualche furbo, che forse sarà già un pezzo che fa all'amore
a quelle quattro braccia di terra, e quando sa che
l'altro ha bisogno di vendere, si ritira, fa lo svogliato; bisogna
corrergli dietro, e dargliele per un pezzo di pane:
specialmente poi in circostanze come queste. Il signor
marchese ha già veduto dove vada a parare il mio discorso.
La carità più fiorita che vossignoria illustrissima
867
possa fare a questa gente, è di cavarli da quest'impiccio,
comprando quel poco fatto loro. Io, per dir la verità, do
un parere interessato, perché verrei ad acquistare nella
mia cura un compadrone come il signor marchese; ma
vossignoria deciderà secondo che le parrà meglio: io ho
parlato per ubbidienza.
Il marchese lodò molto il suggerimento; ringraziò don
Abbondio, e lo pregò di voler esser arbitro del prezzo, e
di fissarlo alto bene; e lo fece poi restar di sasso, col
proporgli che s'andasse subito insieme a casa della sposa,
dove sarebbe probabilmente anche lo sposo.
Per la strada, don Abbondio, tutto gongolante, come
vi potete immaginare, ne pensò e ne disse un'altra. –
Giacché vossignoria illustrissima è tanto inclinato a far
del bene a questa gente, ci sarebbe un altro servizio da
render loro. Il giovine ha addosso una cattura, una specie
di bando, per qualche scappatuccia che ha fatta in
Milano, due anni sono, quel giorno del gran fracasso,
dove s'è trovato impicciato, senza malizia, da ignorante,
come un topo nella trappola: nulla di serio, veda: ragazzate,
scapataggini: di far del male veramente, non è capace:
e io posso dirlo, che l'ho battezzato, e l'ho veduto
venir su: e poi, se vossignoria vuol prendersi il divertimento
di sentir questa povera gente ragionar su alla carlona,
potrà fargli raccontar la storia a lui, e sentirà. Ora,
trattandosi di cose vecchie, nessuno gli dà fastidio; e,
come le ho detto, lui pensa d'andarsene fuor di stato;
ma, col tempo, o tornando qui, o altro, non si sa mai, lei
m'insegna che è sempre meglio non esser su que' libri. Il
868
signor marchese, in Milano, conta, come è giusto, e per
quel gran cavaliere, e per quel grand'uomo che è... No,
no, mi lasci dire; ché la verità vuole avere il suo luogo.
Una raccomandazione, una parolina d'un par suo, è più
del bisogno per ottenere una buona assolutoria.
– Non c'è impegni forti contro codesto giovine?
– No, no; non crederei. Gli hanno fatto fuoco addosso
nel primo momento; ma ora credo che non ci sia più altro
che la semplice formalità.
– Essendo così, la cosa sarà facile; e la prendo volentieri
sopra di me.
– E poi non vorrà che si dica che è un grand'uomo. Lo
dico, e lo voglio dire; a suo dispetto, lo voglio dire. E
anche se io stessi zitto, già non servirebbe a nulla, perché
parlan tutti; e vox populi, vox Dei.
Trovarono appunto le tre donne e Renzo. Come questi
rimanessero, lo lascio considerare a voi: io credo che
anche quelle nude e ruvide pareti, e l'impannate, e i panchetti,
e le stoviglie si maravigliassero di ricever tra loro
una visita così straordinaria. Avviò lui la conversazione,
parlando del cardinale e dell'altre cose, con aperta cordialità,
e insieme con delicati riguardi. Passò poi a far la
proposta per cui era venuto. Don Abbondio, pregato da
lui di fissare il prezzo, si fece avanti; e, dopo un po' di
cerimonie e di scuse, e che non era sua farina, e che non
potrebbe altro che andare a tastoni, e che parlava per ubbidienza,
e che si rimetteva, proferì, a parer suo, uno
sproposito. Il compratore disse che, per la parte sua, era
contentissimo, e, come se avesse franteso, ripeté il dop-
869
pio; non volle sentir rettificazioni, e troncò e concluse
ogni discorso invitando la compagnia a desinare per il
giorno dopo le nozze, al suo palazzo, dove si farebbe l'istrumento
in regola.
"Ah! – diceva poi tra sé don Abbondio, tornato a
casa: – se la peste facesse sempre e per tutto le cose in
questa maniera, sarebbe proprio peccato il dirne male:
quasi quasi ce ne vorrebbe una, ogni generazione; e si
potrebbe stare a patti d'averla; ma guarire, ve'".
Venne la dispensa, venne l'assolutoria, venne quel benedetto
giorno: i due promessi andarono, con sicurezza
trionfale, proprio a quella chiesa, dove, proprio per bocca
di don Abbondio, furono sposi. Un altro trionfo, e
ben più singolare, fu l'andare a quel palazzotto; e vi lascio
pensare che cose dovessero passar loro per la mente,
in far quella salita, all'entrare in quella porta; e che
discorsi dovessero fare, ognuno secondo il suo naturale.
Accennerò soltanto che, in mezzo all'allegria, ora l'uno,
ora l'altro motivò più d'una volta, che, per compir la festa,
ci mancava il povero padre Cristoforo. – Ma per lui,
– dicevan poi, – sta meglio di noi sicuramente.
Il marchese fece loro una gran festa, li condusse in un
bel tinello, mise a tavola gli sposi, con Agnese e con la
mercantessa; e prima di ritirarsi a pranzare altrove con
don Abbondio, volle star lì un poco a far compagnia
agl'invitati, e aiutò anzi a servirli. A nessuno verrà, spero,
in testa di dire che sarebbe stata cosa più semplice
fare addirittura una tavola sola. Ve l'ho dato per un brav'uomo,
ma non per un originale, come si direbbe ora;
870
v'ho detto ch'era umile, non già che fosse un portento
d'umiltà. N'aveva quanta ne bisognava per mettersi al di
sotto di quella buona gente, ma non per istar loro in
pari.
Dopo i due pranzi, fu steso il contratto per mano d'un
dottore, il quale non fu l'Azzecca-garbugli. Questo, voglio
dire la sua spoglia, era ed è tuttavia a Canterelli. E
per chi non è di quelle parti, capisco anch'io che qui ci
vuole una spiegazione.
Sopra Lecco forse un mezzo miglio, e quasi sul fianco
dell'altro paese chiamato Castello, c'è un luogo detto
Canterelli, dove s'incrocian due strade; e da una parte
del crocicchio, si vede un rialto, come un poggetto artificiale,
con una croce in cima; il quale non è altro che
un gran mucchio di morti in quel contagio. La tradizione,
per dir la verità, dice semplicemente i morti del contagio;
ma dev'esser quello senz'altro, che fu l'ultimo, e il
più micidiale di cui rimanga memoria. E sapete che le
tradizioni, chi non le aiuta, da sé dicon sempre troppo
poco.
Nel ritorno non ci fu altro inconveniente, se non che
Renzo era un po' incomodato dal peso de' quattrini che
portava via. Ma l'uomo, come sapete, aveva fatto ben altre
vite. Non parlo del lavoro della mente, che non era
piccolo, a pensare alla miglior maniera di farli fruttare.
A vedere i progetti che passavan per quella mente, le riflessioni,
l'immaginazioni; a sentire i pro e i contro, per
l'agricoltura e per l'industria, era come se ci si fossero
incontrate due accademie del secolo passato. E per lui
871
l'impiccio era ben più reale; perché, essendo un uomo
solo, non gli si poteva dire: che bisogno c'è di scegliere?
l'uno e l'altro, alla buon'ora; ché i mezzi, in sostanza,
sono i medesimi; e son due cose come le gambe, che
due vanno meglio d'una sola.
Non si pensò più che a fare i fagotti, e a mettersi in
viaggio: casa Tramaglino per la nuova patria, e la vedova
per Milano. Le lacrime, i ringraziamenti, le promesse
d'andarsi a trovare furon molte. Non meno tenera, eccettuate
le lacrime, fu la separazione di Renzo e della famiglia
dall'ospite amico: e non crediate che con don Abbondio
le cose passassero freddamente. Quelle buone
creature avevan sempre conservato un certo attaccamento
rispettoso per il loro curato; e questo, in fondo, aveva
sempre voluto bene a loro. Son que' benedetti affari, che
imbroglian gli affetti.
Chi domandasse se non ci fu anche del dolore in distaccarsi
dal paese nativo, da quelle montagne; ce ne fu
sicuro: ché del dolore, ce n'è, sto per dire, un po' per tutto.
Bisogna però che non fosse molto forte, giacché
avrebbero potuto risparmiarselo, stando a casa loro, ora
che i due grand'inciampi, don Rodrigo e il bando, eran
levati. Ma, già da qualche tempo, erano avvezzi tutt'e tre
a riguardar come loro il paese dove andavano. Renzo
l'aveva fatto entrare in grazia alle donne, raccontando
l'agevolezze che ci trovavano gli operai, e cento cose
della bella vita che si faceva là. Del resto, avevan tutti
passato de' momenti ben amari in quello a cui voltavan
le spalle; e le memorie triste, alla lunga guastan sempre
872
nella mente i luoghi che le richiamano. E se que' luoghi
son quelli dove siam nati, c'è forse in tali memorie qualcosa
di più aspro e pungente. Anche il bambino, dice il
manoscritto, riposa volentieri sul seno della balia, cerca
con avidità e con fiducia la poppa che l'ha dolcemente
alimentato fino allora; ma se la balia, per divezzarlo, la
bagna d'assenzio, il bambino ritira la bocca, poi torna a
provare, ma finalmente se ne stacca; piangendo sì, ma
se ne stacca.
Cosa direte ora, sentendo che, appena arrivati e accomodati
nel nuovo paese, Renzo ci trovò de' disgusti bell'e
preparati? Miserie; ma ci vuol così poco a disturbare
uno stato felice! Ecco, in poche parole, la cosa.
Il parlare che, in quel paese, s'era fatto di Lucia, molto
tempo prima che la ci arrivasse; il saper che Renzo
aveva avuto a patir tanto per lei, e sempre fermo, sempre
fedele; forse qualche parola di qualche amico parziale
per lui e per tutte le cose sue, avevan fatto nascere
una certa curiosità di veder la giovine, e una certa aspettativa
della sua bellezza. Ora sapete come è l'aspettativa:
immaginosa, credula, sicura; alla prova poi, difficile,
schizzinosa: non trova mai tanto che le basti, perché, in
sostanza, non sapeva quello che si volesse; e fa scontare
senza pietà il dolce che aveva dato senza ragione. Quando
comparve questa Lucia, molti i quali credevan forse
che dovesse avere i capelli proprio d'oro, e le gote proprio
di rosa, e due occhi l'uno più bello dell'altro, e che
so io? cominciarono a alzar le spalle, ad arricciar il
naso, e a dire: – eh! l'è questa? Dopo tanto tempo, dopo
873
tanti discorsi, s'aspettava qualcosa di meglio. Cos'è poi?
Una contadina come tant'altre. Eh! di queste e delle meglio,
ce n'è per tutto –. Venendo poi a esaminarla in particolare,
notavan chi un difetto, chi un altro: e ci furon
fin di quelli che la trovavan brutta affatto.
Siccome però nessuno le andava a dir sul viso a Renzo,
queste cose; così non c'era gran male fin lì. Chi lo
fece il male, furon certi tali che gliele rapportarono: e
Renzo, che volete? ne fu tocco sul vivo. Cominciò a ruminarci
sopra, a farne di gran lamenti, e con chi gliene
parlava, e più a lungo tra sé. "E cosa v'importa a voi altri?
E chi v'ha detto d'aspettare? Son mai venuto io a
parlarvene? a dirvi che la fosse bella? E quando me lo
dicevate voi altri, v'ho mai risposto altro, se non che era
una buona giovine? È una contadina! V'ho detto mai che
v'avrei menato qui una principessa? Non vi piace? Non
la guardate. N'avete delle belle donne: guardate quelle".
E vedete un poco come alle volte una corbelleria basta
a decidere dello stato d'un uomo per tutta la vita. Se
Renzo avesse dovuto passar la sua in quel paese, secondo
il suo primo disegno, sarebbe stata una vita poco allegra.
A forza d'esser disgustato, era ormai diventato disgustoso.
Era sgarbato con tutti, perché ognuno poteva
essere uno de' critici di Lucia. Non già che trattasse proprio
contro il galateo; ma sapete quante belle cose si
posson fare senza offender le regole della buona creanza:
fino sbudellarsi. Aveva un non so che di sardonico in
ogni sua parola; in tutto trovava anche lui da criticare, a
segno che, se faceva cattivo tempo due giorni di seguito,
874
subito diceva: – eh già, in questo paese! – Vi dico che
non eran pochi quelli che l'avevan già preso a noia, e anche
persone che prima gli volevan bene; e col tempo,
d'una cosa nell'altra, si sarebbe trovato, per dir così, in
guerra con quasi tutta la popolazione, senza poter forse
né anche lui conoscer la prima cagione d'un così gran
male.
Ma si direbbe che la peste avesse preso l'impegno di
raccomodar tutte le malefatte di costui. Aveva essa portato
via il padrone d'un altro filatoio, situato quasi sulle
porte di Bergamo; e l'erede, giovine scapestrato, che in
tutto quell'edifizio non trovava che ci fosse nulla di divertente,
era deliberato, anzi smanioso di vendere, anche
a mezzo prezzo; ma voleva i danari l'uno sopra l'altro,
per poterli impiegar subito in consumazioni improduttive.
Venuta la cosa agli orecchi di Bortolo, corse a vedere;
trattò: patti più grassi non si sarebbero potuti sperare;
ma quella condizione de' pronti contanti guastava tutto,
perché quelli che aveva messi da parte, a poco a poco, a
forza di risparmi, erano ancor lontani da arrivare alla
somma. Tenne l'amico in mezza parola, tornò indietro in
fretta, comunicò l'affare al cugino, e gli propose di farlo
a mezzo. Una così bella proposta troncò i dubbi economici
di Renzo, che si risolvette subito per l'industria, e
disse di sì. Andarono insieme, e si strinse il contratto.
Quando poi i nuovi padroni vennero a stare sul loro, Lucia,
che lì non era aspettata per nulla, non solo non andò
soggetta a critiche, ma si può dire che non dispiacque; e
Renzo venne a risapere che s'era detto da più d'uno: –
875
avete veduto quella bella baggiana che c'è venuta? –
L'epiteto faceva passare il sostantivo.
E anche del dispiacere che aveva provato nell'altro
paese, gli restò un utile ammaestramento. Prima d'allora
era stato un po' lesto nel sentenziare, e si lasciava andar
volentieri a criticar la donna d'altri, e ogni cosa. Allora
s'accorse che le parole fanno un effetto in bocca, e un altro
negli orecchi; e prese un po' più d'abitudine d'ascoltar
di dentro le sue, prima di proferirle.
Non crediate però che non ci fosse qualche fastidiuccio
anche lì. L'uomo (dice il nostro anonimo: e già sapete
per prova che aveva un gusto un po' strano in fatto di
similitudini; ma passategli anche questa, che avrebbe a
esser l'ultima), l'uomo, fin che sta in questo mondo, è un
infermo che si trova sur un letto scomodo più o meno, e
vede intorno a sé altri letti, ben rifatti al di fuori, piani, a
livello: e si figura che ci si deve star benone. Ma se gli
riesce di cambiare, appena s'è accomodato nel nuovo,
comincia, pigiando, a sentire qui una lisca che lo punge,
lì un bernoccolo che lo preme: siamo in somma, a un di
presso, alla storia di prima. E per questo, soggiunge l'anonimo,
si dovrebbe pensare più a far bene, che a star
bene: e così si finirebbe anche a star meglio. È tirata un
po' con gli argani, e proprio da secentista; ma in fondo
ha ragione. Per altro, prosegue, dolori e imbrogli della
qualità e della forza di quelli che abbiam raccontati, non
ce ne furon più per la nostra buona gente: fu, da quel
punto in poi, una vita delle più tranquille, delle più felici,
delle più invidiabili; di maniera che, se ve l'avessi a
876
raccontare, vi seccherebbe a morte.
Gli affari andavan d'incanto: sul principio ci fu un po'
d'incaglio per la scarsezza de' lavoranti e per lo sviamento
e le pretensioni de' pochi ch'eran rimasti. Furon
pubblicati editti che limitavano le paghe degli operai;
malgrado quest'aiuto, le cose si rincamminarono, perché
alla fine bisogna che si rincamminino. Arrivò da Venezia
un altro editto, un po' più ragionevole: esenzione,
per dieci anni, da ogni carico reale e personale ai forestieri
che venissero a abitare in quello stato. Per i nostri
fu una nuova cuccagna.
Prima che finisse l'anno del matrimonio, venne alla
luce una bella creatura; e, come se fosse fatto apposta
per dar subito opportunità a Renzo d'adempire quella
sua magnanima promessa, fu una bambina; e potete credere
che le fu messo nome Maria. Ne vennero poi col
tempo non so quant'altri, dell'uno e dell'altro sesso: e
Agnese affaccendata a portarli in qua e in là, l'uno dopo
l'altro, chiamandoli cattivacci, e stampando loro in viso
de' bacioni, che ci lasciavano il bianco per qualche tempo.
E furon tutti ben inclinati; e Renzo volle che imparassero
tutti a leggere e scrivere, dicendo che, giacché la
c'era questa birberia, dovevano almeno profittarne anche
loro.
Il bello era a sentirlo raccontare le sue avventure: e finiva
sempre col dire le gran cose che ci aveva imparate,
per governarsi meglio in avvenire. – Ho imparato, – diceva,
– a non mettermi ne' tumulti: ho imparato a non
predicare in piazza: ho imparato a guardare con chi par-
877
lo: ho imparato a non alzar troppo il gomito: ho imparato
a non tenere in mano il martello delle porte, quando
c'è lì d'intorno gente che ha la testa calda: ho imparato a
non attaccarmi un campanello al piede, prima d'aver
pensato quel che possa nascere –. E cent'altre cose.
Lucia però, non che trovasse la dottrina falsa in sé,
ma non n'era soddisfatta; le pareva, così in confuso, che
ci mancasse qualcosa. A forza di sentir ripetere la stessa
canzone, e di pensarci sopra ogni volta, – e io, – disse
un giorno al suo moralista, – cosa volete che abbia imparato?
Io non sono andata a cercare i guai: son loro che
sono venuti a cercar me. Quando non voleste dire, – aggiunse,
soavemente sorridendo, – che il mio sproposito
sia stato quello di volervi bene, e di promettermi a voi.
Renzo, alla prima, rimase impicciato. Dopo un lungo
dibattere e cercare insieme, conclusero che i guai vengono
bensì spesso, perché ci si è dato cagione; ma che la
condotta più cauta e più innocente non basta a tenerli
lontani; e che quando vengono, o per colpa o senza colpa,
la fiducia in Dio li raddolcisce, e li rende utili per
una vita migliore. Questa conclusione, benché trovata
da povera gente, c'è parsa così giusta, che abbiam pensato
di metterla qui, come il sugo di tutta la storia.
La quale, se non v'è dispiaciuta affatto, vogliatene
bene a chi l'ha scritta, e anche un pochino a chi l'ha raccomodata.
Ma se in vece fossimo riusciti ad annoiarvi,
credete che non s'è fatto apposta.
878